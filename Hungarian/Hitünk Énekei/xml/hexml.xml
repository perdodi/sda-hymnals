<?xml version="1.0" encoding="utf-8"?>
<book>
<chapter name="1. Felséges Úr Isten" cat="" music="0" image="0">
1. Felséges Úr Isten, imában, énekben légy segítőnk; Urunk a mennyekben, győzelmes egyetlen, uralkodj szívünkben, légy vezetőnk!

2. Mennyei vigaszunk, tanúbizonyságunk, vezetőnk vagy; hatalmad végtelen, munkálkodj szívünkben, Szentlélek Úr Isten, Ó! el ne hagyj!

3. Úgy legyen minden most, ahogyan akarod, e földön itt. Hadd lássuk fényedet, királyi lényedet, s dicsérjen tégedet mind, aki hív!
</chapter>
<chapter name="2. Az Úré minden tisztelet" cat="" music="0" image="0">
1. Az Úré minden tisztelet, az Úré minden hála! Mert vész nem érhet bennünket, ha lépünk lábnyomába. Az Isten minket úgy szeret, hogy messze űz bajt, félelmet, s a béke élhet bennünk!

2. A szívünk, lelkünk hőn imád nagy jóvoltodért Isten és néked hódol, téged áld az égen, földön minden. Ki Úr vagy minden életen és nagy hatalmad végtelen, csak benned boldog éltünk.

3. Te egyszülöttje Istennek, Te élő szent igéret, a benned bízó bűnösnek Te szerzel békességet. Ó! Jézus, benned hisz, remél, s a földkerekség téged kér, hogy nyerjen üdvösséget.

4. Ó, Isten lelke légy velünk, add nékünk segítséged. Ha Sátán támad ellenünk, hogy győzzünk mindig véled. A kínok útján Jézus járt, ó vidd hát küzdő táborát a végső győzelemre!
</chapter>
<chapter name="3. Adj, Úr Isten, nékünk Szentlelket..." cat="" music="0" image="0">
1. Adj, Úr Isten, nékünk Szentlelket, szent igédben építs meg minket, adjad megismernünk természetünket, tekintsd meg szükségünket, könyörgésünket: Adj igaz hitet!

2. Te vagy, Atyánk,örök Úr Isten, kiben semmi kétségünk nincsen. Neveljed hitünket te szent igédben, szent Fiadnak, Krisztusnak ismeretében, üdvösségünkben!

3. Te vagy, Krisztus, mi üdvözítőnk, szent Atyádnál békesség-szerzőnk. Mi életünk vagy te: lakozzál bennünk, hogy minden mi dolgunkban téged dicsérjünk és dicsőítsünk!

4. Ó! Szentlélek, kérünk tégedet: bátorítsad a mi szívünket. Vigasztalj meg minket s igazgass minket, hogy hallván megérthessük te szent igédet, üdvösségünket!
</chapter>
<chapter name="4. Dicséret a Szentháromságnak" cat="" music="0" image="0">
1. Dicséret a Szentháromságnak, egy örök Istennek, ki ura mindennek és teremtője a világnak. Csak övé légyen a dicsőség és a tisztesség!

2. Dicséret légyen az Atyának, ki teremtett épen és takargat szépen szárnyai alatt hatalmának, sőt gondot tart bűnös testemre s egész éltemre.

3. Dicséret légyen a Fiúnak, ki értem testté lett, s minden bűnt eltörlött és hozzám nagy-bő irgalmúnak jelenti magát az életben s az ítéletben.

4. Dicséret légyen Szentléleknek, ki engem megszentelt s magának pecsételt és vigassága a híveknek, ki vezérel az igaz hitre s örök életre.

5. Dicséret, áldás és dicsőség, erő és hatalom, örök birodalom, felmagasztalás és tisztesség légyen lelkemtől néked, Isten, mennyben és itten.
</chapter>
<chapter name="5. Téged, Isten, dicsérünk" cat="" music="0" image="0">
1. Téged, Isten, dicsérünk, nagy erődet áldva áldjuk. Hódolattal tisztelünk, műveidet hogyha látjuk. Mindig áldott szent és nagy, változatlan Isten vagy!

2. Mindaz, ki a mennyben él, minden angyal, kérub, szeráf, minden tiszta, égi lény hódolattal fordul hozzád. Himnuszt mond és éneket: "Szent! Szent! Szent vagy!" zengenek.

3. Szent a győztes Cebáoth, szent az angyalsereg Ura! Bajban, vészben ő megóv: Ő az örök élet útja! Menny, föld, tenger és a lég zengje, áldja nagy nevét!

4. Földünk minden szegletén áld az ember, dicsér téged. Zengő hozsannájaként száll feléd a hálaének. Téged áld szent Fiadért, drága Egyszülöttedért.

5. Isten Lelke, téged is áld és dicsér hálás néped. Vigasztalsz és jóra intsz, áldást hintesz ontva fényed. Szent és örök vagy Te is: Híven élni te segíts.

6. Isten áldott, szent Fia, Értünk hagytad ott a mennyet. Égi trónod elhagyva értünk hordtad szent kereszted. Minden bűnünk elvevéd, hoztad Isten kegyelmét.

7. Nyitva már a fényes menny minden benned bízó lénynek. Véled élünk majd ott fenn égi Atyánk örökében. Visszajöttötd itt van már: boldog az, ki készen vár!

8. Irgalommal nézz le ránk, engedd látnunk áldott kegyed. Adj, ó! nékünk, jó Atyánk, bátor szívet, élő hitet: Benned bízunk, légy velünk, tarts meg minket, Istenünk!
</chapter>
<chapter name="6. Vezess minket, égi Atyánk" cat="" music="0" image="0">
1. Vezess minket, égi Atyánk, éltünk zúgó tengerén. Őrízd, gondozd földi nyájad, rajtad kívül nincs remény! Te vagy nékünk menedékünk az egész földkerekén!

2. Jézus Krisztus, gyarlók vagyunk: irgalommal nézz le ránk. Bocsánatért esdekelve száll fel hozzád hő imánk. Szánj meg minket, gyermekidet, áldásodat add reánk!

3. Töltsd be szívünk boldogsággal: tölsd ki reánk Lelkedet! Szeretetlen életünket töltse be most szerelmed! Áldj meg minket -híveidet-, öröklétre őrízz meg!
</chapter>
<chapter name="7. Téged, Isten, dicsérünk" cat="" music="0" image="0">
1. Téged, Isten, dicsérünk, dicsér hálaénekünk; Áldjuk Lelked hűségét, nagy kegyelmed erejét.

2. Áldott légy, mert a napot napról-napra felhozod; Éjjel meg a holdvilág ezüst fényét hinted ránk!

3. Áldott légy, mert érleléd földünk kalásztengerét, s adod lelki kenyered, éltet adó igédet.
</chapter>
<chapter name="8. Dicsérjed Istened, lelkem, szívem!" cat="" music="0" image="0">
1. Dicsérjed Istened, lelkem, szívem! Dicsérjed, áldjad szüntelen! E múló életed minden napján dicsérjed Istent mindenben! Ki testet, lelket alkotott, dicsérjed őt, az alkotót! Alleluja! Alleluja!

2. A fejedelmek is gyarló lények, a sírba száll le mindahány és porrá válnak majd azzal együtt, amire szívük vágyott tán... Emberben nem is bízhatunk: Istenünk, hozzád fordulunk. Alleluja! Alleluja!

3. Mily boldog ember az, kinek Isten, Jákóbnak Ura nyújt segélyt; Ki hitben járja az élet útját, Krisztusát várva él, remél. Akinek Isten oltalma, azt az Úr óvja megtartja. Alleluja! Alleluja!

4. A tenger mélyét, a mennyet, földet szent kezed hozta létre mind! Hatalmad műveli mindezt híven kezdetben támadt terv szerint. Mindenek kormányzója vagy, kegyelmed árja, ó! mily nagy! Alleluja! Alleluja!

5. Kegyelmed törli le könnyeinket; Vigasztalsz minden szenvedőt; Kenyeret adsz te az éhezőnek, s erőtlen kéznek új erőt. Megoldod bűnünk láncait, Kegyelmed újból felsegít. Alleluja! Alleluja!

6. A vakok általad nyernek látást, Te vagy a gyöngék gyámola. Áldást az ember csak tőled kaphat, Ó! hívek égi pásztora. Oltalmunk, pajzsunk vagy nekünk, egyedüllétben védelmünk! Alleluja! Alleluja!

7. Ki benned bízik itt, annak útja a mennybe hozzád felvezet. Ki elhagy téged, az bűnös úton, a romlás útján tévelyeg. Egyedül Te vagy oldalmunk, Tebenned mindig bízhatunk. Alleluja! Alleluja!

8. Istennek szent nevét áldva áldjuk, dicsérjük minden tetteit! Hódolva zengünk az úrnak áment, ki minket mindig megsegít! Istenünk, örök Háromság, dicsér a szívünk áldva áld. Alleluja! Alleluja!
</chapter>
<chapter name="9. Az egek beszélik" cat="" music="0" image="0">
1. Az egek beszélik és nyilván hirdetik az Úrnak erejit. Az ég mennyezeti szépen kijelenti kezének munkáit. A napok egymásnak tudományt mutatnak az Ő bölcsességéről, egy éj a más éjnek beszél az Istennek Ő nagy dicsőségéről!

2. Nincs szó, sem tartomány, holott e tudomány nem prédikáltatnék; Mindenfelé mégyen e földkerekségen beszédük ezeknek. Írásuk kimégyen mind e világ végén, holott a fényes napnak hajlékot az Isten helyeztetett szépen Ő lakó szállásának.

3. Melyben mint vőlegény, reggel felkél szépen, ő ágyasházából és ugyan örvendez, mint az erős vitéz, ha futásra indul. Az égnek egy végén felkél és elmégyen gyorsan a más végére; Sehol semmi nincsen Ő hévsége ellen, ki magát elrejthesse.

4. Az Isten törvénye tiszta, ő beszéde lelkeket megtérít; Hűség bizonysága, kisdedeket abba' bölcsességre tanít. Ő parancsolati, igazak mondási, mik szívet vigasztalnak, minden ő törvényi, tiszták szent beszédi, szemet világosítnak.

5. Az Isten félelme tiszta, mindörökké megmarad és megáll. Az ő ítélete igaz mindenekbe', Teljes nagy jósággal. Aranynál, ezüstnél és drágaköveknél, sokkal becsületesebb; Ő szerelmessége és gyönyörűsége a méznél is édesebb.

6. Aki szolgál néked, tanul, Uram, tőled nagy jó tanulságot. És ha azt megtartja, jól lészen ő dolga, mert veszen jutalmat. Ki tudná bűninek, számát esetinek és ki gondolhatná meg? Én sok bűneimet, titkos vétkeimet, Uram, nékem bocsásd meg!

7. Szolgádat őrizd meg, kevélységtől tartsd meg: Ne essék e bűnbe és én tiszta lészek, semmi bűnt nem tészek, járván te kedvedbe'. Szájamnak szólása, szívem gondolatja kedves legyen tenéked! Adjad, ó! én Uram, Kősziklám, megváltóm, hogy ne vétsek ellened!
</chapter>
<chapter name="10. Szent vagy, szent vagy, szent vagy" cat="" music="0" image="0">
1. Szent vagy, szent vagy, szent vagy, szentséges Isten! Minden reggel szívünk és ajkunk Téged áld. Szent vagy, szent vagy, szent vagy, énekelje minden, dicsérjen Isten, Téged a világ!

2. Szent vagy, szent vagy, szent vagy! Dicsérnek Téged tiszta égi lények, szeráfok, kérubok. Néked, Urunk Isten, hódolattal zengnek allelujázva mind az angyalok.

3. Szent vagy, szent vagy, szent vagy! Nem látja fényed, nem csodálhat Téged a bűnös földi szem; Mindenható Isten, mégis bízik lelkem, meglátlak Téged majd a mennyben fenn.
</chapter>
<chapter name="11. Azért, hogy oly szép a föld" cat="" music="0" image="0">
1. Azért, hogy oly szép a föld és a nap oly áldón süt, s oly sok szép és jó között nagy szerelmed érezzük: Mindenható Istenünk, fogadd hálaénekünk!

2. Azért is, hogy úgy szeret szülő, testvér, jó barát és az angyalsereg is híven vigyáz mireánk: Mindenható Istenünk, fogadd hálaénekünk!

3. Nékünk adtad szent Fiad, reménységünk zálogát; Lelked híven támogat, s adsz majd életkoronát. Mindenható Istenünk, fogadd hálaénekünk!
</chapter>
<chapter name="12. Drága dolog az Úr Istent dicsérni" cat="" music="0" image="0">
1. Drága dolog az Úr Istent dicsérni, színe előtt kegyesen énekelni; Ékes dolog szent nevét magasztalni, a híveknek ő előtte szolgálni.

2. Ő gyógyít meg szomorodott szíveket, vigasztalja az elalélt lelkeket, Ő enyhít meg sok keserűséget, mind testi, mind lelki betegségeket.

3. Felséges Úr a mi mennyei Urunk, Oly nagy erős és hatalmas királyunk, kinek bölcsességitől távol állunk, értelmében mert véget nem találunk.

4. Az őnéki csodálatos tanácsa, hogy a szelídeket felmagasztalja, de a kevély gonoszokat útálja és azokat a földig megalázza.

5. Énekeljünk néki hálaadással, vigasságos hangicsáló szerszámmal. Beszélgessünk a mi kegyes Urunkkal, magasztalván őtet imádságunkkal.

6. Dicsérd azért, Jeruzsálem, Uradat! Keresztyénség, magasztald Megváltódat! Áldjad, Sion, mennyei királyodat! Híveknek serege, te szent Atyádat!
</chapter>
<chapter name="13. Úrnak szolgái mindnyájan" cat="" music="0" image="0">
1. Úrnak szolgái mindnyájan, áldjátok az Urat vígan, kik az ő házában éjjel vigyázván, vagytok hűséggel.

2. Felemelvén kezeteket, dicsérjétek Istenteket, szívből néki hálát adván, Őt áldjátok minduntalan!

3. Megáldjon téged az Isten a Sionról kegyelmesen, ki teremtette az eget, a földet és mindeneket!
</chapter>
<chapter name="14. Dicsérjétek az Urat!" cat="" music="0" image="0">
1. Dicsérjétek az Urat! Áldjátok ő szent voltát! Dicsérjétek mennyekben, hol országol kegyesen az Ő nagy dicsőségében! Dicsérjétek hatalmát, melyből dicső nagy voltát minden veheti eszébe!

2. Dicsérjétek őt kürben, ékes éneklésekben; hegedűkben, lantokban és hangos citerákban az Úrnak zengedezzetek! Sípokban, orgonákban, és más szép muzsikákban örvendjetek az Istennek!

3. Az Urat cimbalmokban és egyéb szerszámokban mindnyájan dicsérjétek; citerát pengessetek, az Úr szent nevét dicsérvén! Minden lelkes állatok, Istent magasztaljátok: Dicsőség Istennek! Ámen.
</chapter>
<chapter name="15. A jóság Urát áldom én" cat="" music="0" image="0">
1. A jóság Urát áldom én, és dicséretét zengem. Ki annyi csudadolgot tett és keblére vont engem. Az Ő hűsége sziklavár, a lelkem nyugtot ott talál. Dicsérjük Istenünket!

2. Az égnek minden csillaga, a földnek minden népe csak Téged dicsér szüntelen, mert Te vagy menedéke. Hadd áldjuk nagy irgalmadat és teremtő hatalmadat! Dicsérjük Istenünket!

3. Mit kezed bölcsen alkotott, azt híven fenn is tartod és éjjel-nappal őrködöl, hű szemed nyitva tartod. A végtelen nagy mindenség így érzi Atyja hű kezét. Dicsérjük Istenünket!

4. Ha szükségemben hívtalak, meghallottad imámat; Te űzted el a rút halált és elrepült a bánat. Ó! Áldlak érte szüntelen, hadd zengje minden szív velem: Dicsérjük Istenünket!

5. Ő benne bízó híveit még soha el nem hagyta és üdvösségük zálogát: Szent Fiát nékünk adta. Mint édesanya, úgy szeret és kézenfogva, hűn vezet; Dicsérjük Istenünket!

6. Ha szívem nyugtot nem talál már sehol e világon, az égre feltekinthetek, ott békém megtalálom, mert gondviselő jó Atyám oly biztatóan néz reám! Dicsérjük Istenünket!

7. Míg élek, Uram, Istenem, én dicsőítlek Téged. Hadd lássa meg a nagy világ a fényed, dicsőséged. Most szívem vígan zengedez, és testem, lelkem örvendez! Dicsérjük Istenünket!

8. Ti, Krisztus nevét hordozók, az Urat dicsérjétek! Ha műveit szemlélitek, szent nevét hirdessétek! A bálványisten mind ledűl, mert Isten szava teljesül! Dicsérjük Istenünket!

9. Mind jöjjetek az Úr elé, nagy örömujjongással! Jer, énekeljük boldogan, mert győztünk Jézus által! A bűnnek, rossznak vége lett, mert indent bölcsen végezett; Dicsérjük Istenünket!
</chapter>
<chapter name="16. Dicsérjük Istent, a jóság Istenét" cat="" music="0" image="0">
1. Dicsérjük Istent, a jóság Istenét, kit hála illet mindenkor mindenért! Ő vezet téged biztos úton; Örvendezz, Izrael, vár az új hon! Örvendezz, Izrael, vár az új hon!

2. Az Isten trónol mennyei szenthelyén, hajtson most térdet előtte minden lény! Számtalan angyal szolgál néki: hárfa és énekszó őt dicséri, hárfa és énekszó őt dicséri!

3. Jöjjetek hozzá népek és nemzetek: hűs forrás mentén dús fűre Ő vezet. Igéje által megtart minket, megbocsát számtalan bűnt és vétket, megbocsát számtalan bűnt és vétket!

4. Reménnyel, hittel csak reá bízd magad: Atyai szívvel viseli gondodat; Esője táplál, érlel mindent, áldása tölti be bús szívünket, áldása tölti be bús szívünket.

5. Dicsérjed Istent, a jóság Istenét, adj néki hálát, választott nép! Nem mehetsz tönkre semmiképpen: Örvendezz, Izrael, véled Isten, Örvendezz, Izrael, véled Isten!
</chapter>
<chapter name="17. Ím áldunk, nagy Úr" cat="" music="0" image="0">
1. Ím áldunk, nagy Úr, a mi Megváltónkért, aki meghalt és feltámadt bűnösökért.

Refr. Zengjen hála minden ajkon, zengjen alleluja; zengjen ének, hála néked, ó! egek Ura.

2. Ím áldunk, nagy Úr, a te Szentlelkedért, aki Jézushoz vezet és gyújt bennünk fényt.

3. Ím dicséret zeng néked, égi Bárány, aki eltörléd bűnünket ott fenn a fán.

4. Ím dicséret zeng a te kegyelmedért. Azzal bennünket bűnünktől megmentettél.

5. Kelts új életre, tölts be szerelmeddel, hogy ma minden szív teljék meg Szentlelkeddel!
</chapter>
<chapter name="18. Áldja Isten szentségét" cat="" music="0" image="0">
1. Áldja Isten szentségét mind, ki érzi kegyelmét! Fenn az égi angyalok, lenn a földi vándorok! És a csillag óceánt zengő szózat hassa át; minden lélek mindenhol áldva áldja mindenkor!

2. Áldjuk Isten kegyelmét, féltő gondját, hűségét! Áldjuk őt szent Fiáért, s minden ajándékáért! Szent szerelmét dicsérje szív és hárfa éneke! Minden szív, mely Istené, áldva áldja örökké!
</chapter>
<chapter name="19. Úr Isten, néked zeng az ének" cat="" music="0" image="0">
1. Úr Isten, néked zeng az ének, mert nincsen senki hozzád fogható; Ím téged dicsér szívem, ajkam, és lelked által száll fel hálaszóm. Ó! Azt add tennem Jézus nevében, mi néked kedves Uram Istenem!

2. Ó! Atyám, vonjál szent Fiadhoz, hogy Ő meg engem hozzád vezessen; Ó! éljen bennem áldott Lelked, és urald szívem, lelkem, értelmem. Te égi békéd hadd érezzem át, és zengjek néked dics-alleluját!

3. Ím ezt az áldást kérem tőled, s én néked adom szívem, életem; És igazságban, lélekben száll Ó! Uram, hozzád imám, énekem; A Lelked által emelj fel, Atyám, és dicsőít majd szívem és a szám!

4. A Lélek esd majd értem hozzád, s kimondhatatlan fohászokat mond; Ő tanít hittel kérni tőled, és biztosít, hogy gyermeked vagyok; Mert országodnak üdve vár reám, ezért kiáltom: Édes jó Atyám!

5. Ha bízó hittel szól az ajkam, és Lelked által hozzád fordulok, Te szíved szánó irgalmával a könyörgésemet meghallgatod; Ha imám szárnyán szívem hozzád száll, meghallgatásra, békére talál.

6. A kérés, melyre Lelked tanít, az kedved szerint való imádság, és tudom, Fiad szent nevében Te meghallgatod azt, örök jóság. Én kegyelmedből kapok kegyelmet, mert Fiad által lettem gyermeked.

7. Mily jó azt tudnom áldott Isten, hogy velem vagy, és Lelked vigasztal; Mert érzem azt, hogy jó vagy hozzám, és soha nem késel a válasszal. Sőt kérésemnél többet adsz nekem, mert jóságodnak árja végtelen.

8. Mily jó, hogy ott van Isten jobbján hű Megváltóm és örök szószólóm; Mert igen s ámen minden benne, mit hitben mond el hő imádságom. Ím zengjen, Uram néked dicsőség, hisz tőled jő az örök üdvösség!
</chapter>
<chapter name="20. Imádjuk Őt" cat="" music="0" image="0">
1. Imádjuk Őt, mint a szentségnek Istenét! Trónjánál térdelve imádjuk Őt! Alázat tömjénjét, szolgálat aranyát adjuk át hódolva s dicsérjük Őt!

2. Lábához tedd minden fárasztó terhedet; Átveszi, hordozza helyetted Ő! Könnyedet letörli, imádra megfelel, utadon mindenütt Ő jár elől.

3. Attól se félj, hogyha átléped küszöbét, hogy kicsi még a fény, mely benned gyúlt; igazság palástja szeretet melege remegő lelkednek védelmet nyújt.

4. Jöjj hát, ne félj add át szívednek kincseit, Őnéki mind kedves, mind drága az! Bús, könnyes éj helyett víg reggelt ad neked; Nála a remény és végső vigasz.
</chapter>
<chapter name="21. Miért ne zengném én az Istent" cat="" music="0" image="0">
1. Miért ne zengném én az Istent hálaadó énekben, mikor látom, dolgában szent, és jótevőm mindenben? Végtelen az Úr szerelme, érezheti mindenki, aki művét építi, s tiszta szívből bízik benne. Elvész, amit ember tett, Isten örök szeretet.

2. Miként a sas kitárt szárnya oltalmazza fiait, Isten erős karja védi benne bízó híveit. Születésem előtt régen Ő már ismert engemet, szeretettel körülvett, most is Ő a reménységem. Elvész, amit ember tett, Isten örök szeretet.

3. Szent Fiát Ő nem sajnálta, odaadta érettem, hogy megmentsen vére által, hogy meghaljon helyettem. Végtelenség örök árja, mélységed hogy érjem el erőtelen hitemmel, élet örök kútforrása! Elvész, amit ember tett, Isten örök szeretet.

4. Szentlelkét ő vezetőnek adja örök szavában, hogy itt bátran, híven küzdjek, mulandóság honában; Add, hogy Lelked lángra gyújtsa bennem a hit világát, és a halál fullánkját, nagy hatalmát Ő megrontsa. Elvész, amit ember tett, Isten örök szeretet.

5. Lelki, testi jólétemről gondoskodik Istenem, megóv vésztől, bajtól, könnytől, nem hagy Ő el sohasem. Bár én látom, tudom, érzem, az erőm nem segítség, nem hagy el a reménység: Isten mindig segít nékem. Elvész, amit ember tett, Isten örök szeretet.

6. Mikor alszom, őriz engem gondviselő szeretet; Minden reggel vidám szívvel, Jókedvűen ébredek. Hogyha Isten nagy kegyelme nem őrizne szüntelen, sivár lenne életem, bűnnek árja eltemetne. Elvész, amit ember tett, Isten örök szeretet.

7. Nagy jóságát, nagy irgalmát soha el nem felejtem; Nem terheli ember vállát Krisztusban a kereszt sem. Ha elmúlt a zord, havas tél, Eljön a szép kikelet: Aki eddig szenvedett, bú fagyától többé nem fél. Elvész, amit ember tett, Isten örök szeretet.

8. Az Úr Isten nagy szerelme el nem múló, végtelen, keresztfára feltekintve szívem hozzá emelem; Kérlek, végy be kegyelmedbe, hogy e csodás szeretet benned bízó éltemet éjjel, nappal védelmezze. Menny, föld zengjen éneket, Isten örök szeretet!
</chapter>
<chapter name="22. Ó! mely boldog ember az" cat="" music="0" image="0">
1. Ó! mely boldog ember az, ki téged, élő igaz egy Istent ismerhet, és Te szent hajlékodban Lélekben, igazságban dicsérhet és tisztelhet. Ó! mi Istenünk, adtad e boldogságot nekünk; Adjad, hogy ismerhessünk még jobban, naponként dicsérhessünk buzgóbban! Szent Lelkedet hozzánk e végre küldd el segítségre!
</chapter>
<chapter name="23. Az Úr Sionban trónol" cat="" music="0" image="0">
1. Az Úr Sionban trónol: Az ég s föld áldja Őt! Ím hajoljon meg minden lény a fényes trón előtt! Az Úr Sionban trónol: hol zeng az ének szó, és elfogadja imánkat az örökkévaló!

2. Az Úr Sionban trónol: Az ő nagy neve szent! Az égi áldás tőle jó, új éltet ő teremt. Csak tartsuk fel a zászlót, és zengjen már a kürt, hogy minden nemzet tudja meg: Ő békességet küld!

3. Az Úr Sionban trónol: ez órát néki szánd! Hogy hálaének töltse be a szentély udvarát! És minden áldott lélek, ki trónja elé jött, most üdvözölje királyként és dicsőítse Őt!
</chapter>
<chapter name="24. Mondjatok dicséretet" cat="" music="0" image="0">
1. Mondjatok dicséretet, keresztyének, az Úr Istennek, szentséges tiszteletet adjatok ő nevének!

2. Örvendjetek őneki igaz isteni félelemmel; Mert köztetek lakozik az anyaszentegyházban!

3. És Ő megelégíti lelketeket lelki kenyérrel, biztat Ő igéjével, édes ígéretivel.

4. Szent, Uram, a te neved, szent vagy Te a magas mennyekben, Szent vagy és rettenetes minden nemzetségekben.

5. Téged illet, Uram, mi tiszteletünk, hál'adásunk, a mi gyülekezetünk, ünnepi szentelésünk.
</chapter>
<chapter name="25. Az Isten fényes trónjánál" cat="" music="0" image="0">
1. Az Isten fényes trónjánál hajtsatok térdet, nemzetek! Mert Ő az ég és föld Ura, és Tőle függ a létetek.

2. Isten a porból alkotott nagy hatalmával bennünket, s bár utunk Tőle messze vitt, Szent Fia visszavezetett.

3. Hálával áldjuk nagy nevét, énekünk magasztalja Őt. Ezrek és ezrek zengenek, s dicsérik így a Teremtőt.

4. Törvénye áldott, szent és jó, végtelen az Ő kegyelme. A tovaszálló időben sziklaként áll meg igéje.
</chapter>
<chapter name="26. Úr Isten, mily nagy szent neved" cat="" music="0" image="0">
1. Úr Isten, mily nagy szent neved, nincsen más Isten kívüled; Lelkedből nékünk, kérünk, adj, és minket soha el ne hagyj!

2. Úr Isten, mily nagy szent kegyed, mert adod áldott Lelkedet; Előtted néped porba hull, és hittel vallja: jó az Úr.

3. Úr vagy te menny és föld felett, Te adtál nékünk életet; Hódolva zeng a föld, az ég, és dicsér, áld a mindenség.

4. Hatalmad zengi énekünk, hassa át békéd most szívünk, oltalmad biztos sziklavár, és nálad üdvösségünk vár.
</chapter>
<chapter name="27. Ó! bárcsak ezer ajkam volna" cat="" music="0" image="0">
1. Ó! bárcsak ezer ajkam volna és ezer nyelven zenghetnék! Hirdetném Isten nagy jóságát és véghetetlen kegyelmét! Azt énekelném szüntelen, hogy csodát művelt énvelem.

2. Ó, miért csüggedsz el én lelkem? Föl, föl és meríts új erőt! Tégy félre minden földi gondot, hogy tisztán állj az Úr előtt. A szívem, lelkem mélyéből dicséret szálljon mennybe föl!

3. Ki áraszt énrám égi áldást? Te áldásosztó Istenem! Ki véd és óv az életúton? Te őrizőm és védelmem! Te hordod bűnöm terheit, kegyelmed óv és gyámolít.

4. Ó hányszor tapasztaltam eddig szerelmed gazdag özönét! És hányszor mentettél meg engem, lerontva sátán tőreit! És hogyha körülvett az éj, áttörte azt az égi fény.

5. Jóvoltod zengi ajkam, Isten, amíg csak tart az életem, amíg csak szívem egyet dobban, csak rólad zeng az énekem; s ha nem lesz már szó ajkamon, majd dicsér végső sóhajom.

6. Halld meg, ó! égi trónusodról e gyönge gyarló éneket. Egykor e dicséret is szebb lesz, ha angyalaid közt leszek, s majd égi karral zeng a szóm: Dicsérlek Téged Alkotóm!
</chapter>
<chapter name="28. Jöjj, mondjunk hálaszót" cat="" music="0" image="0">
1. Jöjj, mondjunk hálaszót hű szájjal és hű szívvel! Mert rajtunk itt az Úr nagy csodadolgot mível! Már anyaölben is volt mindig gondja ránk, a sok jót mellyel áld ki sem mondhatja szánk.

2. Dús kincséből az Úr jó békességet adjon, hogy szívünkben a kedv víg és derűs maradjon. Ne hagyja híveit bú-bajban sohasem, a rossztól óvja meg e földi életen!

3. Az Atyát és Fiút, és a Szentlelket áldom, a menny Urát, kiben szent egybeforrt a három. Aki úgy szól ma is, ahogy régente szólt, nem változik: az Ő és az lesz, aki volt.
</chapter>
<chapter name="29. Ha áldott kezed műveit" cat="" music="0" image="0">
1. Ha áldott kezed műveit, e nagy világot nézem, és szerelmednek jóvoltát az életemben érzem, ó! nem tudom, hogy mit tegyek, mint dicsérjelek Tégedet, Jó Atyám, Uram Isten!

2. Ha nézem bármely művedet, mind dicsőséged zengi; A föld, a víz, a csillag is szent szavad teljesíti. Ki alkotá a szép napot, ki adta a sok csillagot, hogy tündököljön fényük?

3. A szél útját ki szabta meg, ki küld esőt a földre; Ki élteti a sok növényt, hogy felüdüljünk tőle? A te hatalmad műveli és íme, híven hirdeti a jóságodat, Isten!

4. A nap, az éj, a zord vihar s a tenger dicsér téged; A kis virág, a csöpp bogár hirdeti dicsőséged; A fű, a fa a zöld vetés, a büszke bérc, a vízesés, mind áldja teremtőjét!

5. Ki egykor embert alkotál oly csodálatos módon, Te adtál néki értelmet, hogy néked hálát mondjon. Ő minden műved legszebbje, hogy hatalmadat hirdesse a világmindenségben.

6. Ó! jó Atyánk, ím áldva áld, kit lelked üdvre megment; Hadd értse ezt a nagy világ, és mondjon szívből áment; Hogy tiszteljenek, féljenek, hogy imádják szent lényedet, és minden élő áldjon.
</chapter>
<chapter name="30. Itt van Isten köztünk" cat="" music="0" image="0">
1. Itt van Isten köztünk, jertek Őt imádni, hódolattal eléállni. Itt van a középen, minden csendre térve, Őelőtte hulljon térdre. Az, aki hirdeti, s hallja itt az Igét: adja néki szívét.

2. Itt van Isten köztünk: Ő kit éjjel nappal, angyalsereg áld, s magasztal. Szent, szent, szent az Isten! Néki énekelnek a mennyei fényes lelkek. Halld, Urunk, szózatunk, ha mi semmiségek áldozunk Tenéked.

3. Elvetjük magunktól mindazt, ami hívság, ami bűnös gyönyör, rabság. Itt van célunk, tervünk, testünk, lelkünk, éltünk, mindent Szent Kezedbe teszünk. Légy te csak egy magad Istenünk, Királyunk: Téged kell imádnunk.

4. Csodálatos Felség, hadd dicsérlek téged: hadd szolgáljon lelkem néked! Angyaloknak módján színed előtt állván bárcsak mindig orcád látnám! Add nékem mindenben Te kedvedben járnom, Istenem, Királyom.

5. Légy mindent betöltő, Benned mozgunk, élünk, Tőled ered létezésünk. Végtelen mély tenger, csodák csoda titka: hadd merüljek habjaidba. Lelkedben s Te bennem, semmivé hagyj válnom és csak Téged látnom!

6. Átaljársz Te mindent; rám ragyogni engedd életadó áldott Lelked! Mint a kis virág is magától kibomlik, rá ha csöndes fényed omlik: Hagyd Uram, vidáman fényességed látnom, s országod munkálnom!

7. Egyszerűvé formálj belső, lelkiképpen, békességben, csöndességben. Tisztogasd meg szívem: Tisztaságod lássam lélekben és igazságban. Szívemmel mindig fel-szálhassak sasszárnyon: Csak te légy világom!

8. Jöjj és lakozz bennem: hadd legyen már itt lenn templomoddá szívem, lelkem! Mindig közellévő: jelentsd magad nékem, ne lakhasson más e szívben; Már itt lenn mindenben csakis Téged lásson, leborulva áldjon!
</chapter>
<chapter name="31. Dicsér Téged teljes szívem" cat="" music="0" image="0">
1. Dicsér Téged teljes szívem, én Istenem, hirdetem neved. Dicsérlek istenek felett én Tégedet, mert azt érdemled. És a te szentegyházadban imádkozván Neved tisztelem, áldásodra én kész vagyok, hálát adok Neked, Istenem.

2. Öregbül nagy dicsőséged, mert megteszed, amit megmondasz. Ha könyörgök ínségemben, engem menten megszabadítasz. Téged minden földön lakók, nagy királyok, Uram, dicsérnek, mert szent Igéd tiszta voltát, igazságát eszükbe vették.

3. Ez Urat, ki felségesen csudát teszen , felmagasztalják. Mondván: nagy Ő dicsősége és ereje, Őt azért áldják. Mert noha ül nagy magasan, de lát nyilván alatt valókat; Magas dolgokat is könnyen, lát élesen, mind fent, mind alatt.

4. Mindenemű szükségemben, ínségemben megerősítesz; Láttukra elenségimnek, kik gyűlölnek, engem megmentesz. Amit az Úr egyszer végez, az jó véghez megyen mindenütt. Jó kedved megáll: ne hagyd el, sőt végezd el kezed munkáit!
</chapter>
<chapter name="32. Egek nagy Királya" cat="" music="0" image="0">
1. Egek nagy Királya, magasztalunk téged; Térjen nevedre dicséret! Mulandó és gyarló életünk átjárja végtelen kegyelmed árja. Jöjj, segíts, jóra ints; Rólad zengjen nyelvünk, vígan énekeljünk!

2. Dicsérjed, világom, Alkotód hatalmát, mindenek felett uralmát! Hirdesse a csillag ránk sugárzó fénye, mily csodás az Isten lénye! Nagy égbolt, nap és hold, kik ott fennen jártok: ti is Őt áldjátok!

3. Zengjen minden szívben boldog hálaének a világ teremtőjének! Nagy kegyelmessége gondot visel rólunk, számon tartja minden dolgunk. Égben fenn, földön lenn, áldassék jósága, nagy irgalmassága!

4. Alleluját zengve, magasztalva áldjad Krisztus által jó Atyádat! Ha az Istent élő, igaz hittel féled és a szíved Jézusé lett: Boldogság, üdv vár rád fenn az ég honában, hófehér ruhában.
</chapter>
<chapter name="33. Áldjad én lelkem a dicsőség erős királyát" cat="" music="0" image="0">
1. Áldjad én lelkem, a dicsőség erős királyát; Ő néki mennyei karokkal együtt zengj hálát! Zúgó harang, ének és orgonahang, mind az Ő szent nevét áldják!

2. Áldjad Őt, mert az Úr mindent oly szépen intézett! Sasszárnyon hordozott, vezérelt, bajodban védett. Nagy irgalmát naponként tölti ki rád: áldását mindenben érzed.

3. Áldjad Őt, mert olyan szépen megalkotott téged. Elkísér utadon, tőle van testi épséged! Sok baj között erőd volt és örömöd: szárnyával takarva védett.

4. Áldjad Őt, mert az Úr megáldja minden munkádat. Hűsége, mint az ég harmatja, bőven rád árad! Lásd: mit tehet Jóságos Lelke veled és hited tőle mit várhat!

5. Áldjad az Úr nevét, Őt áldja minden énbennem! Őt áldjad, lelkem, és róla tégy hitvallást, nyelvem! El ne feledd: Napfény Ő tenéked. Őt áldjad örökké! Ámen.
</chapter>
<chapter name="34. Ó! felséges Úr, mi kegyes Istenünk" cat="" music="0" image="0">
1. Ó! felséges Úr, mi kegyes Istenünk, mely csudálatos a Te neved nékünk! Nagy dicsőséged ez egész földre kiterjed és felhat az egekre.

2. Dicsérnek téged még a csecsszopók is, szájukban viselik Nevedet ők is. kik által ellenséget megejtesz, és bosszúállót megszégyenítesz.

3. Nagy voltát ha megnézem dolgaidnak, melyeket a te ujjaid formáltak, az eget, holdat, a fényes napot, és szép renddel a sok csillagokat.

4. Csodálván mondom: micsoda az ember, ki Tőled ennyi sok dicsőséget nyer? De micsoda az embernek fia, kiről Felségednek van ily gondja?

5. Az angyaloknál noha egy kevéssé kisebbé tőd, de nagy dicsőségessé teremtéd őtet és magasztalád, nagy dicsőségre felkoronázád.

6. Kezed munkáin őtet úrrá tevéd, hogy azokkal bírna, néki engedéd, valamit e világra teremtél, mindeneket lába alá vetél.

7. Juhot, ökröt és egyéb állatokat, a hegyen és völgyön élő vadakat, kik az erdőkön széjjel legelnek, avagy sík réten, mezőn tengenek.

8. És a repeső égi madarakat, kik hangicsálnak szép melódiákat és sok halait a nagy tengernek ádád birtokába az embernek.

9. Ó! felséges Úr, mi kegyelmes Urunk, mely csodálatos a Te neved nálunk! Felségednek mely nagy dicsősége, mellyel teljes e föld kereksége.
</chapter>
<chapter name="35. Én Uram, Teremtőm" cat="" music="0" image="0">
1. Én Uram, Teremtőm, a Tied vagyok én. A trónod élet kútfeje, s az áldás így enyém. A trónod élet kútfeje, s az áldás így enyém.

2. Te tartod éltem fenn, mit jobbod alkotott; Bár neved dicséretére én oly gyönge vagyok; Bár neved dicséretére én oly gyönge vagyok.

3. Mit adjak néked én, hisz minden tőled van? Az áldozatom oly csekély, hogy hálám lerójam; Az áldozatom oly csekély, hogy hálám lerójam!

4. Ó! bárcsak érezném Szent Lelked erejét; Bár lenne minden óhajom és minden szóm Tiéd; Bár lenne minden óhajom és minden szóm Tiéd!
</chapter>
<chapter name="36. Ó! áldjuk most Őt" cat="" music="0" image="0">
1. Ó! áldjuk most Őt, az égi Királyt és zengjen szavunk az egeken át! Te megtartónk, pajzsunk és oltalmazónk, most nevedet dicséri szent hálaszónk.

2. Ó! áldjuk most Őt és nagy kegyelmét, a szeretetét és szent erejét! Mint mennydörgés hangját, úgy halljuk szavát és viharnak szárnyán Ő száguld tovább.

3. A jóságodat ki mondhatja el? Az élet, a fény mind hozzád emel. A hegy és a síkság, az erdő, a szél, az eső és harmat csak rólad beszél.

4. Oly gyarlók vagyunk, és nincsen erőnk; Te vezetőnk vagy és védelmezőnk. Nagy kegyelmed kísér az életen át, mi teremtő Urunk, te örök jóság!
</chapter>
<chapter name="37. Adjatok hálákat az Úrnak" cat="" music="0" image="0">
1. Adjatok hálákat az Úrnak, mert nagy az Ő kegyessége és nagy volta szent irgalmának megmarad most és örökre! Izráel, bátorsággal mondjad, hogy megáll kegyelmessége; Irgalmas voltáról azt valljad, hogy megmarad mindörökre!

2. Mondjad bízvást, Áronnak háza, hogy az Úrnak Ő jókedve és megmarad irgalmassága most és örökkön-örökre! Istenfélők mondjátok mostan, hogy az Úrnak kegyessége megmarad Ő teljes voltában ettől fogva mindörökre!

3. Az Úrhoz én nagy ínségemben könyörögvén felkiálték és meghallgata kérésemben, Tőle segedelmet nyerék. Az Úr Isten vagyon én vélem és tőlem másuvá nem tér, hát kitől kelljen nékem félnem, mit árthat nékem az ember?

4. E jeles napot Őmagának készítette az Úr Isten, azért, e nap jelenvoltának vígadva minden örvendjen! Kérlek, Uram, hogy megőrízzed e te Sionodat mostan, bírjad és szerencséssé tégyed mindennémű dolgaiban!

5. Áldott, aki az Úr nevében eljöve nagy dicsőséggel! Áldunk, dicsérünk egyetemben az Úrnak házanépével. Adjatok hálát e nagy Úrnak, mert nagy az Ő kegyessége és nagy volta szent irgalmának megmarad most és örökre!
</chapter>
<chapter name="38. Ó! Ábrahám Ura" cat="" music="0" image="0">
1. Ó! Ábrahám Ura, hadd áldjuk szent neved, mert mindenható, örök vagy és szeretet. Nagy Isten a neved, ezt vallja föld és ég, csak téged illet tisztelet és dicsőség.

2. Ó! Ábrahám Ura, ím hallom szent szavad; Csak azt az üdvöt keresem, mit kezed ad. A múló földi jót és vágyát elhagyom, s őt választom, ki őrizőm és pásztorom.

3. Ó! Ábrahám Ura, szent kegyelmed nekem az én örömöm, utamon ez vezessen. Te barátod lettem, én Istenem te vagy: Tarts meg a Jézus véréért és üdvöt adj!

4. Megesküvél Uram, és igédben bízom, hogy égbe viszed gyermeked sasszárnyakon. Meglátom Jézusom, és áldom hatalmát, szent kegyelmének éneklek Alleluját.
</chapter>
<chapter name="39. Perelj, Uram, perlőimmel" cat="" music="0" image="0">
1. Perelj, Uram, perlőimmel, harcolj én ellenségimmel, Te paizsodat ragadd elő, én segedelmemre állj elő! Dárdádat nyújtsd ki kezeddel, ellenségimet kergesd el! Mondjad ezt az én lelkemnek: Tégedet én megsegítlek!

2. Dicsérlek Téged szüntelen nagy sűrű gyülekezetben és nagy roppant sereg nép előtt Téged dicsérlek minden fölött. Ne engedd, hogy örüljenek, akik ok nélkül gyűlölnek; Ellenségimet fordítsd el, ne gúnyoljanak szemükkel.

3. Már azok énekeljenek, kik igazamnak örülnek, mondvan: hála legyen az Úrnak, ki nyugalmat ád szolgájának! Én nyelvem igazságodat hirdeti nagy jóvoltodat, dicséretedet nagy híven éneklem minden időben.
</chapter>
<chapter name="40. Én életemnek Istene" cat="" music="0" image="0">
1. Én életemnek Istene, légy gyönge lelkem védelme; Te óvjad gyarló testemet és áraszd énrám kegyelmed.

2. Te őrizd minden léptemet s én soha el nem tévedek! Most bizton járom utamat, ha drága Lelked támogat.

3. A szívem, lelkem úgy örül, hogy annyi áldás vesz körül. Oly boldog vagyok, Istenem, hogy a Te utad ismerem!

4. Ha közeledben lehetek, szent béke lakja szívemet. A gond és bánat mind elszáll, mert lelkem biztos sziklán áll.
</chapter>
<chapter name="41. Irgalmazz, Úr Isten" cat="" music="0" image="0">
1. Irgalmazz, Úr Isten, immáron énnékem! Irgalmazz, Úr Isten, immáron énnékem! Mert tebenned bízik, Uram, az én lelkem és te benned nyugszik, Uram az én szívem.

2. Szárnyad alá vetem az én reménységim, míg elmúlnak tőlem az én ellenségim és míg eltávoznak tőlem én bűneim: csak tebenned lesznek, Uram, én örömim.

3. Tehozzád kiáltok, hatalmas Úr Isten, mert nincsen énvelem ki már jót tehessen, én ellenségimtől engem megmenthessen és én dolgaimban ki jóra vihessen.

4. Velem, én szent Atyám, nagy-sok jókat tettél, mert énnékem mennyből őrizőt küldöttél, én ellenségimtől engem megmentettél és az én szívemben örömöt szerzettél.

5. Azért téged, Uram, én felmagasztallak, Te dicsőségedben hatalmasnak mondlak, mint e világ előtt irgalmasnak vallak; És jóakarómnak én Tégedet hívlak.

6. Kész már az én szívem Néked énekelni, kész most jóvoltodért nagy hálákat adni és mindenekelőtt Téged megvallani, a Te szent nevedet örökké dicsérni.

7. Kelj fel azért mostan, én nagy dicsőségem, légy mindenben nékem kedves segítségem, erőtlenségemben légy én erősségem és veszedelmemben légy oltalmam nékem.

8. Én felmagasztalom irgalmasságodat, mindenkoron vallom Te igazságodat, mind ez egész földön hatalmasságodat: mindenkor hirdetem a Te jóvoltodat.
</chapter>
<chapter name="42. Szívemet hozzád emelem" cat="" music="0" image="0">
1. Szívemet hozzád emelem és benned bízom, Uram; és meg nem szégyenítem, nem nevet senki rajtam, mert szégyent nem vallanak, akik hozzád esedeznek, azok pironkodjanak, akik hitetlenül élnek.

2. Utaid, Uram, mutasd meg, hogy el ne tévelyedjem; Te ösvényidre taníts meg, miken intézd menésem és vezérelj engemet a Te szent igaz igédben; Oldalmazd életemet, mert benned bízom, Úr Isten.

3. Emlékezzél jóvoltodból nagy kegyelmességedre, emlékezzél irgalmadról, mely megmarad örökre. Ifjúságomnak vétkét, kérlek, hogy meg ne említsed, sőt nagy kegyességedet én Istenem, megtekintsed.

4. Jó és igaz az Úr Isten mind örökkön-örökké, a bűnösöket térítvén Ő igaz ösvényire; és a nyomorultakat életükben igazgatja, nagy kegyesen azokat az Ő útában megtartja.

5. Az Istennek minden úta kegyesség és nagy hűség azoknak, kik mondására gondot tartnak mindvégig. Énnékem kegyelmezz meg, Uram, a Te szent nevedért és bűnömet bocsásd meg, ne ostorozz nagy voltáért.

6. Aki az Úr Istent féli és tiszteli szívében, azt Ő nagy híven vezérli igaz ösvényeiben. Nagy békességben annak minden jó bőven adatik és Ő maradékinak gazdag örökség hagyatik.

7. Az igaz istenfélőknek megjelenti titkait és az Őbenne hívőknek megmutatja kötésit. Istenhez szemeimet felemelem szüntelenül, Ő megőriz engemet, lábam kivonssza a tőrbül.

8. Térj azért hozzám, Istenem, tekints reám kegyesen és kegyelmezz meg énnékem, mert élek szegénységben. Nyavalyája szívemnek napról napra mind öregbül; Uram, add végét ennek, végy ki engem ez ínségbül!

9. Nyomorúságomat lásd meg, tekintsd meg szükségemet és bűneimet bocsásd meg, mik szerzik e sérelmet! Tekintsd ellenségimet, kik én nálamnál erősbek és gyűlölnek engemet, kergetnek és kesergetnek!

10. Tartsd meg én lelkemet, Uram, hogy én ellenségimtől szörnyen meg ne csúfoltassam! Benned bízom egyedül. Én ártatlan éltemet őrizd meg, mert bízom hozzád és te Izráeledet minden ínségből kihozzad!
</chapter>
<chapter name="43. Mindenkoron áldom az én Uramat" cat="" music="0" image="0">
1. Mindenkoron áldom az én Uramat, kitől várom én minden oltalmamat, benne vetem minden bizodalmamat mindenkoron dicsérem mint Uramat.

2. Igen vigad és örvend az én lelkem, az Istennek segedelmét hogy kérem, nyomorultak meghallják, azt örvendem, vigadjanak Istenben, arra intem.

3. Én mikoron Istenhez kiáltottam, kegyelmesen tőle meghallgattattam, Ő általa hamar megszabadultam, háborúságimban én megtartattam.

4. Lám Istennek angyala mind tábort jár, az istenfélő emberek körül jár, az Istentől azért, ki oltalmat vár, utaiban mindenütt az nagyon jól jár.

5. Segítségül azért Istent hívjátok, Ő jóvoltát kóstoljátok, lássátok, igen nagy jó, azt bizonnyal tudjátok, benne bízó emberek mind boldogok.

6. Tőle azért mindenkoron függjetek, akik szentek vagytok, Őtet féljétek, szükségtekben ti így nem szűkölködtök, Istennek javaival bővölködtök.

7. Nagyon kérlek legelőször tégedet, megtartóztasd gonosztól te nyelvedet, csalárdságtól oltalmazd ajakidat, meg ne csaljad te felebarátodat.

8. Csak Istenhez az igazak kiáltnak és Őtőle hamar meghallgattatnak és minden nagy ínségből, melyben vannak, Isten által azok megszabadulnak.

9. Igen közel az Úr Isten azoknak, töredelmes szívvel, akik óhajtnak, alázatos lélekkel földön járnak, sok nyomorúságból megszabadulnak.
</chapter>
<chapter name="44. Mely igen jó az Úr Istent dicsérni" cat="" music="0" image="0">
1. Mely igen jó az Úr Istent dicsérni, Felségednek, én Uram, énekelni, szent nevedet dicsérvén magasztalni és mindenütt e világon hirdetni.

2. Igen reggel irgalmadat hirdetni, igazságodról éjjel gondolkodni, hegedűvel, orgonával zengetni, minden éneklő szerszámmal tisztelni.

3. Csudaképpen én vigasztalást veszek. Cselekedetidre hogyha tekintek, kezeidnek munkájában örvendek, Teremtőmnek, Megváltómnak éneklek.

4. Ha szívemben, lelkemben meggondolom, mily nagyoknak dolgaidat én látom, mélységesnek jótétedet találom, Uram, azon oly igen csodálkozom.

5. Te vagy Uram, én lelkemet éltetvén, ki nem örülsz bűnösnek elveszésén, de inkább örvendesz ő megtérésén, mindörökké tartó boldog életén.

6. Rólad, Uram, akik megemlékeznek, az igazak, kik igaz hitben lesznek, mint a pálma, úgy szintén ők zöldelnek, mint cédrusfák, ugyan meggyökereznek.

7. Istennek ő házába plántáltatnak, anyaszentegyházban megvirágoznak, mindenkoron néki gyümölcsöt hoznak, igaz hittel jámbor életet vallnak.

8. Vallást tesznek minden emberek előtt, hogy az Isten igaz mindenek fölött, hamisságot soha nem cselekedett, mint kőszikla, Ő ád nagy erősséget.
</chapter>
<chapter name="45. Csak Téged dicsér mindenkor az ajkam" cat="" music="0" image="0">
1. Csak Téged dicsér mindenkor az ajkam, Istenem és boldog szívvel hirdetem, mit igéd mond nekem.

2. Te vagy az élet kútfeje, az örök kegyelem! Az üdv és jóság Tőled jön és árad szüntelen.

3. Tenálad gyöngéd szeretet és megbocsátás vár, hisz minden vétkem elveszed: Nem gyötör már a vád.

4. Ha szívünk hozzád felkiált, Te hallod óhaját és sebeinkre gyógyírt adsz: Az ige balzsamát.

5. Te könnyeinket jól tudod és ajkunk sóhaját, mert számon tartod gondunkat és szívünk bánatát.

6. Te égi mannát adsz nekünk és minden földi jót, s ha vándorutunk végetért: Az örökkévalót.

7. Fel, szívem, vígan énekelj és áldjad Uradat; Bár minden múló, s változik, Ő ugyanaz marad!

8. Az Úr a kincsem énnékem és fény az utamon: A sötét éjben vezetőm és jóra biztatóm.

9. Én lelkem, mért is gyötrődnél és minek bánkódnál? Az Úr volt mindig őriződ és nála béke vár.

10. Már zsenge gyermekkorodtól Ő táplált, éltetett, Ő védett, őrzött, vezetett és óvta életed.

11. Az Úrnak bátor seregén már nem győz gond és baj; Mit Isten értük tenni kész, azt el is végzi majd!

12. Csak bízd az Úrra sorsodat, az egész életed: mert üdvöt, békességet ad és örök életet!
</chapter>
<chapter name="46. Tebenned bíztunk eleitől fogva" cat="" music="0" image="0">
1. Tebenned bíztunk eleitől fogva, Uram, téged tartottunk hajlékunknak! Mikor még semmi hegyek nem voltanak, hogy még sem ég, sem föld nem volt formálva, Te voltál és Te vagy, erős Isten és Te megmaradsz minden időben.

2. Az embereket Te meg hagyod halni és ezt mondod az emberi nemzetnek: Légyetek porrá, kik porból lettetek! Mert ezer esztendő előtted annyi, mint a tegnapnak ő elmulása és egy éjnek rövid vigyázása.

3. Kimúlni hagyod őket oly hirtelen, mint az álom, mely elmúlik azontól, mihelyt az ember felserken álmából és mint a zöld füvecske a mezőben, amely nagy hamarsággal elhervad, reggel virágzik, este megszárad.

4. Midőn, Uram, haragodban versz minket, ottan meghalunk és földre leesünk, a Te kemény haragodtól rettegünk, ha megtekinted mi nagy bűneinket, titkos vétkünket ha előhozod és színed eleibe állítod.

5. Taníts meg azért minket kegyelmesen, hogy rövid voltát életünknek értsük és eszességgel magunkat viseljük! Ó! Úr Isten, fordulj hozzánk ismétlen! Míg hagyod, hogy éltünk nyomorogjon? Könyörülj már a Te szolgádon.

6. Tölts bé minket reggel nagy irgalmaddal, hogy jó kedvvel vigyük véghez éltünket, ne terheltessünk nyomorúságokkal! Vigasztalj minket és adj könnyebbséget és haragodat fordítsd el rólunk, mellyel régóta ostoroztatunk!

7. Szolgáidon láttassad dolgaidat, dicsőségedet ezeknek fiain! Add értenünk felséges hatalmadat, mi kegyes Urunk, ó! irgalmas Isten! Minden dolgunkat bírjad, forgassad, kezeink munkáit igazgassad!
</chapter>
<chapter name="47. Én lelkem áldjad Istent" cat="" music="0" image="0">
1. Én lelkem áldjad Istent és dicsérd drága szent nevét; és számon tartsd, hogy itt lent mily áldást hullat rád az ég. Ő hordta bűnöd terhét és nagy gyöngeséged és érted adva éltét szent oltalmába vett. A lelked sasként szárnyal és élted megújul: Az Úr tesz törvényt majdan, s az ősrossz elpusztul.

2. Megismertette vélünk nagy irgalmasságát az Úr; Szent oltalmában élünk és jóságának árja hull. A bűnöst el nem hagyja, mert szív szerint ítél és irgalmának napja csak áldást hintve kél. A megbocsátó jóság a mélyből felemel és bűneinknek árját a tenger nyeli el.

3. Mint gyermekének atyja, az Isten nékünk megbocsát, s hogy éljünk, értünk adta az üdvösségnek zálogát. Ő tudja, hogy mily gyarlók, mily porszemek vagyunk; Mint sárgult őszi lombok mind hullunk, hervadunk; Az életünk e földön oly könnyedén elszáll, mint játszi röpke szellő, mely gyorsan messze jár.

4. Mily irgalommal teljes mi megtartó nagy Istenünk, mert szent karjába felvesz és így tesz jóra jót velünk. S ki féli most és áldja az Úr örök nevét, azt üdvösségre várja a menny, a fényes ég. Te angyalkar, zengd ott fent az Úr dicsőségét, én lelkem áldjad Istent, és hirdesd szent nevét.

5. Most hála légyen néked Ó! Istenség, szent Háromság és áldd meg azzal néped, mit Lelked irgalomból ád. Ím mindig bízunk benned, Ó! légy sziklavárunk és töltsd ki áldott Lelked, hogy véled járhassunk! Ez óra áldást adjon, mely hódolatra hív, hogy hálát zengve mondjon majd áment minden szív.
</chapter>
<chapter name="48. Soha el nem hagylak téged" cat="" music="0" image="0">
1. Soha el nem hagylak téged, soha el nem feledlek. Éjjel-nappal őrzöm utad, kézenfogva vezetlek! Bűntől, gondtól nem kell félned, bízzál csak, mert szeretlek!

2. Hogyha vihar vesz majd körül, hívj csak Engem, gyermekem. Átölelem gyönge lelked, megóv, megvéd szerelmem! Tűzön-vízen, minden vészben lábad bizton vezetem.

3. Tűző napban, verőfényben, hímes mezőn hogyha jársz, lelked árad boldogságtól, szíved öröm járja át: ott is látod, ott is érzed, szeret égi jó Atyád!

4. Hogyha gondok fenyegetnek, s élted ege beborul, kiálts Hozzám, meghallgatlak, és a felhő elvonul! Így te érzed, mint szeretlek forrón, változatlanul!
</chapter>
<chapter name="49. A Sionnak hegyén, Úr Isten" cat="" music="0" image="0">
1. A Sionnak hegyén, Úr Isten, Tied a dicséret, fogadást tesznek néked itten, tisztelvén tégedet, mert kérésüket a híveknek meghallod kegyesen, azért Tehozzád az emberek jönnek mindenünnen.

2. Rajtam a bűn elhatalmazék, terhelvén engemet, de nagy volta kegyességednek eltörli vétkünket. Boldog, akit Te elválasztál, fogadván házadba, hogy előtted nagy buzgósággal járjon tornácodba.

3. Javaival a Te házadnak megelégíttetünk, szép dolgain Te templomodnak gyönyörködik szívünk. A Te csuda  igazságodból megfelelsz minekünk; Hallgass meg, Isten, velünk tégy jól, ó! mi segedelmünk!

4. Mindenek csak Tebenned bíznak e föld kerekségén, akik széjjel messze lakoznak a tengernek szélén. Te mondhatatlan hatalmaddal a magas hegyeket körülfogod, mintegy abronccsal, erősítvén őket.

5. Tengeri habok nagy zúgását Te megcsendesíted, a pogány nép zúgolódását ottan elenyészted. Nagy félelmükben elbágyadnak mindenek e földön, nagy voltán a Te csudáidnak, miknek számuk nincsen.

6. Te megvigasztalsz mindeneket reggel a napfénnyel, biztatsz minden élő rendeket csillagokkal éjjel. Áldásiddal meglátogatod az elszáradt földet, hasznos esőkkel meglágyítod, gazdagítván őket.

7. A Te kutaidból a vizek soha el nem fogynak, hogy a szép földi vetemények szaporodhassanak. A barázdákat megitatod a szántóföldeken, a vetést szép esővel áldod, hogy bőven teremjen.

8. A szép sík mezők ékeskednek sok baromcsordákkal; Villognak a szép szántóföldek sűrű gabonákkal. A hegyoldalak, mezőföldek szép búzanövéssel örvendeznek és énekelnek nagy gyönyörűséggel.
</chapter>
<chapter name="50. Nagy hálát adjunk az Atya Istennek" cat="" music="0" image="0">
1. Nagy hálát adjunk az Atya Istennek, mennynek és földnek szent teremtőjének, oltalmazónknak, kegyes éltetőnknek, gondviselőnknek.

2. Hála Tenéked, mennybéli nagy Isten, hogy szent igédet adtad mi elménkben és hogy ez által véssz ismeretedben, Te kegyelmedben.

3. A romlás után nem hagyál bűnünkben, sőt Te Fiadat igéréd igédben, hogy elbocsátod Őtet mi közénkben, emberi testben.

4. Felséges Isten, Tenéked könyörgünk, hogy mutassad meg szent Fiadat nékünk, hogy Őtet látván, benne remélhessünk, üdvözülhessünk.

5. Adjad, hogy lássuk a világosságot, Te szent igédet, az egy igazságot, a Krisztus Jézust: örök vigasságot és boldogságot.

6. És ne ismerjünk többet a Krisztusnál, ne szerethessünk egyebet Jézusnál; Maradhassunk meg a Te szent Fiaddal, Krisztus Urunkkal.

7. Adj igaz hitet a Te szent Fiadban és jó életet minden utainkban; És Szentlelkeddel vígy be hajlékodba, a boldogságba.

8. Dicsőség néked mennyben, örök Isten, ki dicsértetel a Te szent igédben, Krisztus Jézusban, mi Üdvözítőnkben és Szentlélekben.
</chapter>
<chapter name="51. Hű karod véd és oltalmaz" cat="" music="0" image="0">
1. Hű karod véd és oltalmaz, áldalak ezért, én Uram; Békédnek tiszta öröme boldogít vészben, viharban.

2. Ez az én legfőbb óhajom: Lássam most műved fenségét; Lábadnál ülve, Megváltóm, csak veled lenni szeretnék.

3. Bármilyen munkát bízol rám, jó kedvvel végzem, Istenem, mert tudom azt, hogy velem van a mindenható kegyelem.

4. Tebenned bízom mindenkor, add nékem Lelked erejét, hogy eme földi harc után elnyerjem lelkem békéjét.
</chapter>
<chapter name="52. Csak Te voltál az oltalmunk" cat="" music="0" image="0">
1. Csak Te voltál oltalmunk, Ki reménységünk vagy; S Ki vészben pajzs vagy, jó Urunk, ó! örök éltet adj.

2. A trónod közelségében oly békés, jó a lét, mert karod óv a veszélyben, s a próbákban megvéd.

3. A hegyek, halmok és a föld még nem voltak sehol: De léted, Isten tündökölt és sosem változol!

4. Tenálad ezer hosszú év csak múló pillantás, s a múló rövid földi lét egy röpke villanás.

5. Csak Te voltál az oltalmunk, Ki reménységünk vagy; Ó! vezess mindig, jó Urunk és örök éltet adj!
</chapter>
<chapter name="53. Gondviselő jó Atyám vagy" cat="" music="0" image="0">
1. Gondviselő jó Atyám vagy, Ó! én édes Istenem. Látom én, hogy minden elhagy e világon csak Te nem! Hozzád vágyom, benned élek, üdvöt mástól nem remélek.

2. Mint az alélt bús virágra megújító harmatot: Vérző szívem fájdalmára csak te hintesz balzsamot. Könnyű sorsom terhe rajtam, ha imára nyílik ajkam.

3. Rám-rám derül ismeretlen utamon egy kis öröm; Azt is a te véghetetlen jóságodnak köszönöm; Hálakönnyem tündöklése a Te neved hirdetése.

4. Gyenge vagyok, lankadoznak buzgóságom szárnyai, bármily híven vágyakoznak színed elé szállani; Ó! adj erőt, hogy míg élek, egyedül csak néked éljek!
</chapter>
<chapter name="54. Nagy kegyelmed és jóságod" cat="" music="0" image="0">
1. Nagy kegyelmed és jóságod, mint a tenger, végtelen! A Te áldott igazságod minden kincsnél több nekem!

2. Bűnösöknek bűnbocsánat, kegyeseknek jutalom: Tengernyi kincs árad tőled véred által, Jézusom.

3. Isten áldott, nagy kegyelmét soha fel nem foghatom; Szent szerelme mennyen, földön legcsodásabb hatalom.

4. Lelkünk gyarló, mégis érti, befogadja szent szavát; Napsugaras, derűs szívvel áldjuk örök jóságát.
</chapter>
<chapter name="55. Száma nincsen, Uram, jótéteményidnek" cat="" music="0" image="0">
1. Száma nincsen, Uram, jótéteményidnek, végehossza nincsen kegyelmességednek; azért magasztallak felette mindennek, mert hiszen én lelkem te ígéretednek.

2. Kiáltásom, Uram, tőled el nem vetéd, az én nyavalyámat csak Te magad nézéd; Atyai voltodat rajtam éreztetéd, irgalmasságodat mikor megjelentéd.

3. A sátán torkából Te kiszabadítál és az én lelkemben engem megnyugtattál, Te ígéreteiddel mikoron biztattál, Fiad által ismét fiaddá fogadtál.

4. Kész mindenkor lelkem néked énekelni, mind e világ előtt rólad vallást tenni, sok jótételidért néked hálát adni, örökkön-örökké Tégedet dicsérni.
</chapter>
<chapter name="56. Az Úr csodásan működik" cat="" music="0" image="0">
1. Az Úr csodásan működik, de titka megmarad, mert tenger rejti lábnyomát, vagy szellőfuvallat.

2. Ó! Ne csüggedj el, te kis nép, ha felhő száll föléd: a felhők felett süt a nap és még tisztább az ég!

3. Ó! Ne gondold, hogy elhagyott, csak bízzad Rá magad, mert vészes felhők éjén túl majd mosolya fogad!

4. A terve gyorsan végbemegy, ím rügyet bont az ág, s mi bimbójában keserű, az édes, mint virág.

5. Ki hűtlen szívvel tévelyeg, az nem láthatja Őt, de megfejti az Úr magát a hívő szív előtt.
</chapter>
<chapter name="57. Nagy kegyelmed árad" cat="" music="0" image="0">
1. Nagy kegyelmed árad, Istenünk, felénk: Áldott Lelked áraszt útjainkra fényt. Hű szerelmed oly nagy, mint a magas ég; drága igéd biztos égi menedék!

2. Tűz a nap sugára föld és víz felett; fénye bőven áraszt kedvet, életet. És a verőfényben milliónyi hang éneket zeng néked égi kórusban!

3. Add, hogy igazságod fénye törje át földi teremtményid lelki vakságát! És ha komor felhős néha fenn az ég: oszlasd áldott fénnyel, s űzd el fellegét!

4. Bízva bízunk benned, égi szeretet: járja át a szívünk áldott meleged! Vándorlásunk útján fogjad a kezünk, égi otthonunkba míg megérkezünk.
</chapter>
<chapter name="58. Isten, csodás nagy szerelmed" cat="" music="0" image="0">
1. Isten, csodás nagy szerelmed ember fel nem foghatja! Tetteimet tanácsolja szíved örök irgalma. Te vagy az én üdvösségem, szereteted végtelen! Pecsételj el Lelked által, s örök létem elnyerem.

2. Hadd szeressem azt a bűnöst, aki vétett ellenem és a földi küzdelmekben égi békéd hirdessem! Megbocsátó szívet adjál, rosszért jóval fizessek, Krisztus Jézust hadd kövessem: Tiszta szívből szeressek!

3. Kegyelmedben hordozz engem, Égi Atyám, szüntelen; Irgalmassá tedd a szívem, örök égi kegyelem! Adj szívembe hosszútűrést bántalmazó, rossz iránt, hogy mindenkor könyörögjek azért is, ki engem bánt!

4. Szüntelenül hadd figyeljek égi szódra, igédre: "Irgalmatlan ítélet vár minden keményszívűre!" Adj hát nékem tiszta szívet, széppel, jóval teljeset! Hogyha Jézus ismét eljön, áldást hozzon s kegyelmet.
</chapter>
<chapter name="59. Én lelkem, zengjél szépen" cat="" music="0" image="0">
1. Én lelkem, zengjél szépen, hadd szálljon háladal; Az Úr hatalmát áldjad, Ki néked jót akar. Ó! Végtelen nagy Isten, Kit minden lény dicsér, a szívem szolgál néked míg itt e földön él!

2. Mily boldog az, ki látja a Jákób Istenét, ki kegyelmére bízza a lelkét, életét; Mert annak örök része a jó, mit Isten ád; Szent oltalmában élni, mily öröm, boldogság!

3. Az Istené az erő, mely mindent létrehoz, és amit megteremtett, ó! mily csodálatos: a mennybolt és a tenger, a szép csillagvilág, az ember és az állat, a fű, fa és virág.

4. Mily nagy a bölcsessége, és senkit meg nem csal, hisz minden benne bízót Ő védelmében tart. Az Úr szavát állja, mit ígért, mind meglesz és minden lépésében Ő igazságot tesz.

5. Az özvegyet és árvát Ő számon tartja mind, a bánatosnak, búsnak Ő törli könnyeit. Az ige szerint megtart, átsegít sok bajon, mert ő az erő, áldás, s a vészben oltalom.

6. A lelki, testi vaknak Ő biztos támasza, a gyönge elesettnek Ő erős gyámola. A keskeny úton járó, ki őt nem hagyja el, ha Jézus ismét eljő, majd nyugodalmat lel.

7. Ő elhagyottat, árvát szent oltalmába vesz, s a jövevénynek mindnek nagy örömére tesz. De gyűlölője sorsa a második halál és amint meg van írva, a gyehennára száll.

8. Én gyarló, parány porszem, Ő halhatatlanság; Ó! Hogyan zengjem lényét én hervadó virág? De érte élek így is, s a menny lesz otthonom; Végy dicséretet, hálát én Uram, alkotóm!
</chapter>
<chapter name="60. Az Úr énnékem őriző pásztorom" cat="" music="0" image="0">
1. Az Úr énnékem őriző pásztorom, azért semmiben meg nem fogyatkozom. Gyönyörű szép mezőn engemet éltet és szép kies folyóvízre legeltet; Lelkemet megnyugtatja szent nevében és vezérl engem igaz ösvényében.

2. Ha a halál árnyékában járnék is, de nem félnék még ő sötét völgyén is, mert mindenütt Te jelen vagy énvelem, vessződ és botod megvigasztal engem és nekem az én ellenségim ellen asztalt készítesz, eledelt adsz bőven.

3. Az én fejemet megkened olajjal és engemet itatsz teljes pohárral; Jóvoltod, kegyességed körülvészen és követ engem egész életemben. Az Úr énnékem megengedi nyilván, hogy mind éltiglen lakjam ő házában.
</chapter>
<chapter name="61. Mily hatalmas vagy, égi Atyám!" cat="" music="0" image="0">
1. Mily hatalmas vagy, égi Atyám! Ezt harsogja a föld s az ég. Végtelen nagy jóságod iránt közömbös hogy is maradnék? Életem legnemesebb célja, hogy megismerjem szerelmed és hálás szívvel zengjem mindig, hogy rám is ontád kegyelmed.

2. Ki hozott létre hatalmával, ha nem az én jó Istenem? Ki tartott meg nagy jóságával, ha nem az égi kegyelem? Ő adott nékem égi békét és Lelke által új erőt; S mert annyi jóval ellát engem, hálával dicsőítem Őt!

3. Én lelkem, tekints fel az égre: Ott él, ki téged alkotott! Kegyelme által öröklétre Ő készít néked hajlékot. Ott vár az örök égi béke, mit Isten néked készített, mert szenvedése által Jézus már megszerezte üdvödet!

4. Ó! nézzed illő tisztelettel az Ő nagy, örök jóságát; Kövessed mindig bízó hittel az utat, melyet eléd tárt! Szívedbe vésve szent igéjét, kövessed híven Mestered: Szeressed minden teremtményét, Őt szeresd mindenek felett!

5. Szívemnek parancs szent óhaja: Legyek mint Ő, tökéletes; Míg törvénye az éltem célja, bennem az Ő képmása lesz. Szerelme tüze ég szívemben és megvéd minden utamon. Ő erős pajzs a Sátán ellen, kísértés ellen oltalom!

6. A szerelmedre, jóságodra hadd emlékezzem szüntelen; Ez késztet engem szépre, jóra, s hogy éltem néked szenteljem; Ez vigaszom a fájdalomban, s vezet, ha áldás, öröm ér; Ez győzi le az én szívemben a végső percnek félelmét.
</chapter>
<chapter name="62. Szeret az Isten" cat="" music="0" image="0">
1. Szeret az Isten, Ő vált meg engem, úgy szeret Isten, mint gyermekét. Isten a szeretet, mindig ezt zengem, úgy szeret engem, mint gyermekét.

2. Rabságban éltem, bűn foglya voltam, bilincsben éltem, nem volt kiút. Isten a szeretet, mindig ezt zengem, úgy szeret engem, mint gyermekét.

3. Elküldte Jézust, hű Megváltónkat, elküldte Jézust, megmentőnket. Isten a szeretet, mindig ezt zengem, úgy szeret engem, mint gyermekét.

4. Kegyelme által megmentett engem, Szentlelke által szabaddá tett. Isten a szeretet, mindig ezt zengem, úgy szeret engem, mint gyermekét.

5. Szerelme fénye lelkemre áradt, szerelme fénye meggyógyított. Isten a szeretet, mindig ezt zengem, úgy szeret engem, mint gyermekét.

6. Örömmel töltsd be, ó, örök Isten, békéddel töltsd be bús szívemet. Isten a szeretet, mindig ezt zengem, úgy szeret engem, mint gyermekét.

7. Adj üdvösséget, örömet, éltet, adj boldogságot, nyugodalmat. Isten a szeretet, mindig ezt zengem, úgy szeret engem, mint gyermekét.

8. Dicsérlek Téged, szerető Isten, áldalak Téged, amíg élek. Isten a szeretet, mindig ezt zengem, úgy szeret engem, mint gyermekét.
</chapter>
<chapter name="63. Jöjjetek, az Ige kér" cat="" music="0" image="0">
1. Jöjjetek, az Ige kér, tanítása égi fény, élet, út és igazság, öröm, béke s boldogság.

2. Itt az égi bölcsesség, nem mérte föl ember még, együgyűt is bölccsé tesz, csalárdságtól védelmez.

3. Legyen ez a szent Ige éltünk zsinórmértéke, mert egyedül ez mutat Üdvösségre jó utat.

4. Isten örök szent szava akaratát tanítja. Vezet hordoz felemel öröklétre mennybe fel.
</chapter>
<chapter name="64. Az oly emberek nyilván boldogok" cat="" music="0" image="0">
1. Az oly emberek nyilván boldogok, kik igazsággal járnak életükben, Isten törvényére vagyon gondjok és aszerint élnek minden időben, szent bizonyságit akik megőrzik és az Istent szívük szerint keresik.

2. Boldogok azok is, mondom nyilván, akik hamisságot nem cselekesznek, de mindenkor az Úr utaiban járnak és szent ártatlanságban élnek. Meghagytad, hogy a Te parancsodat, jól megőrizzük minden mondásodat.

3. Vajha én oly boldoggá lehetnék, hogy járhatnék a Te szent utaidban és engedhetnék szent törvényednek! Ha parancsodat nézhetném valóban és azt szívemben bizonnyal hinném, hogy soha semmi szégyenbe ne esném!

4. Hálát adok néked teljes szívből, hogy megtanítasz Te ítéletidre, melyek tiszták minden hiba nélkül! Megtartom és gondom lesz törvényidre, de kérlek Téged, ó! én Istenem, hogy soha örökké ne hagyj el engem!
</chapter>
<chapter name="65. Beszéld meg, mit tégyenek az ifjak" cat="" music="0" image="0">
1. Beszéld meg, mit tégyenek az ifjak, hogy éhessenek ők feddhetetlenül? Szent igéd szerint útjukat szabják. Én téged kerestelek szüntelenül; Kérlek, Úr Isten, teljes szívemből: Eltévelyednem ne hagyj törvényedtől!

2. A Te igédet rejtem szívemben, hogy semmi bűnnel ne bántsalak Téged, de megmaradjak Te ösvényedben, minden dolgomban megtartom törvényed. Ó! áldott Isten, taníts engemet, hogy igazán értsem rendelésedet!

3. Ítéletedet én ajakimmal és a Te szádnak ő kegyes beszédét előszámlálom hálaadással, szent kötéseddel biztatom szívemet; Bizonyságidon örvendez lelkem, mik gazdagságnál kedvesebbek nékem.

4. Szüntelen nékem gyönyörűségem vagyon csak a Te parancsolatidban, Te utaidat gyakran említem, hogy el ne essem valaha azokban. Szent igazságodban minden kedvem és Te ösvényed én el nem tévesztem.
</chapter>
<chapter name="66. Én Istenem, taníts utaidra" cat="" music="0" image="0">
1. Én Istenem, taníts utaidra, hogy szent törvényedre gondot viseljek és azokat megtartsam mindeha! Adj értelmet, Uram, igazgass, kérlek, hogy törvényedet őrizzem híven és mindenkor megtartsam én szívemben.

2. Vezess, hogy benned leljem örömöm, mutasd meg parancsolatid ösvényét, mert azokban igen gyönyörködöm! Te rendelésedre hajtsad szívemet! Szent bizonyságid vegyem eszembe és ne hagyj esnem telhetetlenségbe!

3. Fordítsad el az én szemeimet, hiábavalókat hogy ne nézzenek; A Te utadban éltess engemet! Szolgáddal láttasd szent igéretednek bétöltését, aki téged tisztel és mindenkor fél alázatos szívvel.

4. Végy el rólam minden gyalázatot, melytől én igen félek és rettegek! Ítéleteid jók és azokat én megtanulni igen örvendezek. Gyönyörködik törvényedben szívem és igazságban éltess, Uram, engem!

5. Gyönyörködöm a Te törvényedben, szent parancsolataidat szeretem mindenek felett egész életemben. Én kezeimet készen felemelem a Te kedves parancsolatidra és én azokról beszélek mindenha.
</chapter>
<chapter name="67. Teljes szívből hozzád esedezem" cat="" music="0" image="0">
1. Teljes szívből hozzád esedezem, Uram, hallgass meg engem kegyelmesen, hogy rendelésidet megőrizzem! Kérlek, szabadíts meg engem, Úr Isten és legottan igyekezem azon, hogy bizonyságid megtartsam jó módon.

2. Gyakorta reggel, virradta előtt könyörgésemben tehozzád kiáltok, igédbe vetvén reménységemet. Előbb hogynem elmennek a virrasztók, az én szemeim vigyáznak, néznek és a Te szent igédről elmélkednek.

3. De Te énhozzám, Uram, közel vagy és Te igédből tudom réges-régen: Szent törvényednek igazsága nagy, Te bizonyságid fundáltattak szépen. Hogy örökké megmaradnak, tudom és jól értem, azért nyilván kimondom.

4. Törvényidet én igen szeretem és soha el nem távozom azoktól; Kegyességedből tartsd meg életem! Te igaz beszéded mindent felülmúl; Szent ítéleti igazságodnak mostan és mindörökké megmaradnak.
</chapter>
<chapter name="68. Nagy békességük vagyon azoknak" cat="" music="0" image="0">
1. Nagy békességük vagyon azoknak, kik szeretik a Te szent törvényedet, semmi veszélyben el nem botolnak. Várom, Uram, a Te üdvösségedet! Abban forgatom minden gondomat, hogy cselekedjem parancsolatidat.

2. Bizonyságidra gondot tart lelkem, mert én oly igen szeretem azokat és én csak azokban gyönyörködöm, rendelésidben gyakorlom magamat. Előtted vagyon minden életem, nincsen elrejtve tőled én ösvényem.

3. Zengő kiáltásom jusson hozzád és igazságodat adjad értenem, mint szent igédben Te felfogadtad! Jusson elődbe én esedezésem, szabadíts meg minden ínségemből, a Te régen tett szent igéretedből!

4. Ha én megtanulom szerzésedet, az én ajakimmal dicsérlek Téged, hirdeti nyelvem Te szent igédet, mert minden törvényed és igéreted merő hűség és tiszta igazság, nem találtatik abban semmi hívság.

5. Ments meg, Uram, engem kezeiddel, légy erősségem, segedelmem nékem, mert törvényedet szeretem szívvel! Üdvözítésed várom, én Istenem, melybe vetettem reménységemet, mert igen kedvelem szent törvényedet.

6. Éltét csak azért kívánja lelkem, hogy ő tégedet, Uram, dicsérhessen, ítéleted légyen segedelmem! Mint elveszett juh, bújdosom e földön, Uram, keress meg engem, szolgádat, nem felejtem el parancsolatidat!
</chapter>
<chapter name="69. Ó! ne vedd el szent igédet" cat="" music="0" image="0">
1. Ó! ne vedd el szent igédet soha tőlem, Istenem; Ez ad nékem reménységet, üdvösségem ez nekem! Szavadat ha nem bírhatnám, mivé lenne a hitem? Igéd az, mit lelkem kíván, igéd örök életem.

2. Dicsőítlek, Uram Jézus, tekints reám kegyesen; Szent szavadban, élő Krisztus, hogy megálljak erősen! Hadd szolgáljak mindörökké, mindig, mindig csak neked, odaülve lábad elé vegyem örök részemet.
</chapter>
<chapter name="70. Emeld fel szíved, füled nyisd meg" cat="" music="0" image="0">
1. Emeld fel szíved, füled nyisd meg te kemény nyakú Izrael! Isten parancsolatát értsd meg, törvényire figyelmezzél.

2. Én vagyok Istened egyedül, ki a szolgálatból téged kihoztalak nagy ínségedből: Ne legyenek más istenid.

3. Ne csinálj semmi bálványképet akárminémű dologból; Ne imádjad, ne tiszteld őket, mert nagy haragom megindul.

4. Uradnak Istenednek nevét soha ne vegyed hiába, mert aki nem becsüli nevét, megbünteti azt valóba'.

5. Hat nap minden dolgodat tégyed, nyugodjál a hetediken, mert hogy teremte mindeneket, e nap megnyugovék Isten.

6. A te atyádat és anyádat tiszteljed, szeressed híven, hogy hosszú életet, sok jókat adjon tenéked az Isten.

7. Embert ne ölj, ne tégy vérontást, paráznaságba ne tévedj, ne orozz, gyűlöljed a lopást, hamis bizonyságot ne tégy.

8. Felebarátodnak ő házát ne kívánd, se házastársát, szolgáját, szolgálóleányát, se barmát, semmi marháját.

9. Uram, hatalmas a Te igéd, még zengését is rettegjük, irgalmadból veünk azt tégyed, hogy akaratodat tégyük.
</chapter>
<chapter name="71. Te égből származó" cat="" music="0" image="0">
1. Te égből származó, még alig ismert szó, én benned bízom szüntelen, Te üdvöt hordozó!

2. Én kincsem, vigaszom az életutamon, Te napról napra támogatsz, míg benned megnyugszom.

3. Az Úrba vetett hit a mennybe felsegít; Ott tárja Isten énelém az élet kincseit.

4. Ó! add, az életem oly szent és jó legyen, hogy Jézus mellett élhessek a dicső mennyekben!
</chapter>
<chapter name="72. Hálaadásunkban rólad emlékezünk" cat="" music="0" image="0">
1. Hálaadásunkban rólad emlékezünk, kegyelmes Istenünk, tégedet tisztelünk Te nagy jóvoltodért és felmagasztalunk, haszontalan szolgák, mert ezzel tartozunk.

2. Hajtsd hozzánk füledet, értsd meg kérésünket, mi édes Istenünk, ne nézd bűneinket, tiszta szívvel kérünk, mi könyörgésünket vedd hozzád, Úr Isten, esedezésünket.

3. Gerjeszd fel igédnek szerelmét lelkünkben, Szentlélek Istennek szentségét szívünkben, adj igaz értelmet bőséggel elménkben, Téged szolgálhassunk e földön éltünkben.

4. Tanúságra erőt csak Tetőled kérünk, mire mi most gyűlünk, mindnyájan készülünk, hogy Te Istenséged dicsértessék tőlünk, engedd szent fiadért ezeket minékünk.

5. Engedd meg ezeket, szent Atyánk Krisztusért, mi Üdvözítőnkért, kegyes táplálónkért, ki egy hatalomban Szentlélek Istennel élsz és uralkodol örökkön-örökké.
</chapter>
<chapter name="73. Szent Bibliámat szeretem" cat="" music="0" image="0">
1. Szent Bibliámat szeretem, mert benne van az életem; Szent fénye utat tár elém, hogy örök honba jussak én.

2. Szent ige, benned látom meg mennyei példaképemet, mert minden szava arra int, hogy járjam Jézus utait.

3. Míg itt e földön élek én, Mesterem szavát tárd elém; Éreznem engedd szerelmét, s úgy élessz bennem szent reményt!

4. Az örök Isten törvényét, éltető, élő igéjét, mely csodát művel lelkemben, e drága könyvben meglelem.

5. Szent ige, drága égi fény, Te vezess éltem ösvényén; A szívem éjét oszlasd szét, s őrizd meg lelkem békéjét!
</chapter>
<chapter name="74. Isten küldte drága szózat" cat="" music="0" image="0">
1. Isten küldte drága szózat, áldást hozó égi szó, üdvösségem szent alapja, vigaszt nyújtó, gyógyító, taníts, oktass, s így vezess igaz útra, Istenhez!

2. Kegyelemnek áldott Lelke, töltsd be egész éltemet, tárd fel Isten dicsőségét, Te adj nékem értelmet: Add értnem az égi szót, erőt, vigaszt hordozót!

3. Őrizze meg szívem, elmém, mit az ige tanított; Mindig híven cselekedjem, mire bölcsen oktatott; Utam, egész életem, hozzá méltó szent legyen!

4. Dolgaimban, utaimban a szent írás vezessen, mert mit lelkem abból merít, sziklaként áll erősen; Lelkem így győz a harcban, s ínségben is békém van.

5. Isten szava az én tükröm, s így követem Jézusom, kegyelmének szent pecsétjét szívem mélyén hordozom; Így lesz erős a hitem, míg az üdvöt elnyerem.
</chapter>
<chapter name="75. Szép tündöklő hajnalcsillag" cat="" music="0" image="0">
1. Szép tündöklő hajnalcsillag, s az égnek igaz éke vagy, jesszének szép vesszeje! Te Dávid király magzatja és királyoknak Királya, én lelkem vőlegénye! Kedves, kegyes, kellemetes, milyen ékes és fenséges, gazdagsággal dicsőséges!

2. Ó! gyöngyös, drága korona, Isten és ember szent fia, Menny áldott, jó gyümölcse! A szívnek Te vagy liljoma, édes evangélioma és kedvességnek kincse! Jézus, Jézus, Hozsiánna, égi manna, mellyel élek, Téged el nem feledhetlek!

3. Ó! öntsed az én szívembe, szerelmed tüzét lelkembe, én drága jáspiskövem! Hogy ága legyek törzsednek és élő tagja testednek, s benned leljem örömem! Engedj Benned, szeretetben, nagy örömben gyarapodnom; Tőled semmi el ne vonjon.

4. A mennyből fénylik öröm rám, amidőn szemed énreám oly kegyelmesen tekint. Ó! Uram Jézus, szent Lelked, szent igéd, s áldó szerelmed csak jóra tanít és int. Ilyen híven tarts öledben, táplálj engem mindvégiglen, mert fogadtad szent igédben.

5. Teremtő Atya Úr Isten, Te engem örök időkben szent Fiadban szerettél, Ki engem magának jegyzett, Szentlélekkel elpecsételt, s a lelkem benne remél. Vigadj és adj, szívem, hálát, Istent imádd, hogy a mennyben üdvösséget szerzett nékem.

6. Hadd szóljon most az orgona, gyönyörűséges muzsika, énekszók is zengjenek! Hogy megváltó Jézusomnak, drága szép, kedves Uramnak Szerelmében örvendjek! Szépen zengjen, vigasságos, buzgóságos hálaének, dicséret az Úr Istennek.

7. Ím örvend, vigad a szívem, mert drága kincsem az Isten, Ki mindenekben minden. Ő engem dicséretére a mennybe visz nagy örömre, min ujjong most a szívem. Ámen, ámen, Jézusomat, Koronámat várom hittel, vágyakozva, buzgó szívvel.
</chapter>
<chapter name="76. Csak néked él a szívem, lelkem" cat="" music="0" image="0">
1. Csak néked él a szívem, lelkem, felséges jóság, Úr Isten; Csak nálad lelhet nyugtot szívem, Tebenned mindig megpihen; Te formálsz engem egyre jobban, ujjong a szívem, Érted dobban.

2. Ó! mily sok bűnben tévelyegtem, mikor még éltem Nélküled; És mégsem tártam fel a szívem, pedig Te hívtál engemet. Én, Ádám sarja, bűnben éltem, most Jézus vére, neve vértem.

3. Ez áldott névben fordult hozzám az Atya Isten szent szíve és éltet engem égi forrás, az öröm, béke kútfeje. Ha látná ezt sok bűnös lélek, szeretne szívből, Jézus, Téged.

4. Ím hálás szívvel áldlak Téged, Ó! szeretet, én Jézusom, Ki megszánsz engem, gyarló embert; Éltemet néked átadom. És lényem végleg eltemetve elmerül mélyen szerelmedbe.

5. Ó! Jézus, nékem gyakran mondod: Szíveddel hozzám vágyódol; Ím én is benned vagyok boldog, szerelmed árja hozzád von; Te hű, Te jó, Te drága Lélek, Te élj énbennem, s benned élek.

6. Csak Téged áhít szomjas lelkem, egyedül érted élhetek, nem adhat békét senki nékem, nyugtot csak benned lelhetek; Az üdvösségem tőled várom, utamat, Jézus, véled járom.

7. Az élő víz szent kútfejének, dicsőség néked, Jézusom; Te táplálsz minden élő forrást, Te enyhítsz égő szomjamon. Ki éltetsz minden bűnös lelket, imádat, áldás szent nevednek.

8. Hadd éljen titka szent nevednek bevésve mélyen szívembe; Te szent szerelmed égi lángja értelmem, bensőm töltse be, hogy minden szóm és minden tettem dicsérjen téged, Jézus-Isten.
</chapter>
<chapter name="77. Zengd Jézus nevét" cat="" music="0" image="0">
1. Zengd Jézus nevét, zengd világ, Őt angyalok, áldjátok! És ékesítve homlokát: az áldott Krisztus Jézust magasztaljátok!

2. Ti választottak, szent hívek, ti mind, kiket megváltott, most irgalmát dicsérjétek: az áldott Krisztus Jézust magasztaljátok!

3. Ti bűnösök, mert Ő hordott tiértetek kínt, s átkot és szent vérével áldozott: az áldott Krisztus Jézust magasztaljátok!

4. Ti népek, törzsek, kik bárhol az Ő szavát halljátok, nagy jóvoltáért hálából: az áldott Krisztus Jézust magasztaljátok!

5. Mily boldogság lesz majd, ha fenn, az Úr előtt megállok, és mindörökké zenghetem: az áldott Krisztus Jézust magasztaljátok!
</chapter>
<chapter name="78. Szépséges Jézus, égnek, földnek Ura" cat="" music="0" image="0">
1. Szépséges Jézus, égnek, földnek Ura, Isten és ember fia: óhajtlak Téged és áldva áldlak, én lelkem irányítója.

2. Mily szép az erdő, tavasszal a hegy, völgy, s a zöld mező pázsitja! De még szebb Jézus tündöklő lénye, s ez szívünk, lelkünk vidítja!

3. Szép a nap fénye, szépen ragyog a hold és a fényes csillagok. De szebben fénylik Jézus dicsfénye, mint fenn az égi angyalok!

4. Oly szép a virág és az ember élte a szép tavasz idején! Elszáll a szépség, elmúlik minden, de Jézus mindörökké él!

5. Benned van Jézus, menynek és a földnek minden áldott szépsége! Légy már e földön az osztályrészem, Te Isten gyönyörűsége!
</chapter>
<chapter name="79. Uram Jézusom, örök vigaszom" cat="" music="0" image="0">
1. Uram Jézusom, örök vigaszom; Választottak üdvössége, minden bűnös reménysége; Te vagy Jézusom, örök vigaszom.

2. Ízleltél halált, hogy engem megválts; Nagy ínségben megkerestél, minden bűnből kiemeltél: Szíved rámtalált, felemelt Hozzád.

3. Mennyország éke, dicső, szent fénye, megváltottál testet öltvén az időknek teljességén; Mennyország éke, dicső, szent fénye.

4. Áldott és erős, diadalmas hős! Véred árán megváltottál, üdvösséget, éltet adtál, áldott és erős, diadalmas hős!

5. Szívem hozzád száll, dicső szent király, trónusodnál fejet hajtok, imádattal leborulok; Szívem hozzád száll, dicső szent király.

6. Érted élek én, örök égi fény; Lelked által vezess engem, nagy szerelmed éljen bennem; Érted élek én, örök égi fény.

7. Szelíd, szent szódat, alázatodat vésd szívembe mindörökre, legyek lényed élő tükre; Ne a gőg legyen úr a szívemen.

8. Te adj értelmet, mely hozzád vezet; El ne engedj a világba, tarts meg lelked fogságába'; Jutalmam Te légy, értelmessé tégy.

9. Szívem serkentsd fel örök igéddel; Diadalra ez vezessen, Sátán tőre meg ne ejtsen; Szívem serkentsd fel, örök igéddel.

10. Lelked által adj hitet, buzgalmat, hogy a lelkem imaszárnyon, szent örömben hozzád szálljon; Lelked által adj hitet, buzgalmat!

11. Sötét éjszakán, hogyha vész tör rám, hozzád térek, légy segítőm, Uram Jézus, Üdvözítőm, ments meg engemet, tartsd meg éltemet!

12. Bátor szívet adj, vezessen szavad, hogy elhagyjam e világot, kövessem az égi lángot; Véred által ezt bennem vidd véghez.

13. Hogyha jő a vég, segítségem légy; Jegyezz el a boldogsággal, halál völgyén kísérj által; Egykor jobbodon álljak, Jézusom!
</chapter>
<chapter name="80. Az én napom Jézus" cat="" music="0" image="0">
1. Az én napom Jézus sötét éjszakán, háladalom Jézus, hogyha öröm vár. Szeretetem Jézus, s a boldogságom. Reá nézni mindig, ez az óhajom.

2. Lelkem hogyha fáradt, üdít szent igéd. Boldog szívvel hordom Lelked pecsétjét. Édes békességed mindig élvezem, szent szerelmed karja hordoz így engem.

3. Küzdelem a létem, harc a bűn ellen. Isten segítsége az én győzelmem. Most Te harcolsz értem, nem fél már szívem, betakar kegyelmed s üdvözít engem.

4. Mily boldog az éltem itt e földön már, örvendezve zengem: Jézus velem jár! Senki el nem választ Tőled, Jézusom, s örök kegyelmedből eljön szép honom.
</chapter>
<chapter name="81. Dicsőségnek szent királya" cat="" music="0" image="0">
1. Dicsőségnek szent királya, Uram Jézus, Istenem, erőd menny és föld csodálja, mit nem mért fel senki sem. S én lábadhoz ne omoljak, örömkönnyet mégse ontsak, hogyha látja hitszemem dicsőséged, Istenem?

2. Látlak mennybeszállni Téged s állni Atyád oldalán; Hála zeng és ének néked angyaloknak szent ajkán. S én lábadhoz ne omoljak, örömkönnyet mégse ontsak, szent királyom győzelmét hogy ünnepli ím az ég?

3. Igazságnak áldott napja, árad ránk az égi fény; Erőt, áldást Tőled kaphat mennyen, földön minden lény. Hozsannával várunk Téged, dicsőítjük szent felséged; Én is, gyarló gyermeked, dicsőítem nagy neved.

4. Próbák kelyhét ne ürítsem, mikor látom fényedet, erőm, szívem csüggedezzen szemlélve nagy győzelmed? Uram Isten, bízom benned, nem félem az ellenséget; előtted, én Jézusom, magamat megalázom.

5. Áldott Lelked szent hatalma erősítse szívemet, míg lábadhoz földre hullva elvész minden ellened. Irgalmadnak áldott fénye legyen szívem hő reménye, hadd ismerje meg a föld véghetetlen nagy erőd.

6. Vonj magadhoz minden lelket, engemet is vonj közel; Kitárt szívvel várlak Téged, jövel, Jézus, ó! jövel. Dicsőségnek szent királya, jöttöd szívem várva várja, mindörökké légy velem, Üdvözítő Mesterem!

7. Mennybeszállva földre küldted tanítóul Lelkedet, hogy csak benned s néked éljek szemmel tartasz engemet. Mindenem vagy földön, égen, örök részem, üdvösségem; Ezért minden óhajom: Maradj velem Jézusom!
</chapter>
<chapter name="82. Üdvözöllek, Üdvözítőm" cat="" music="0" image="0">
1. Üdvözöllek, Üdvözítőm, égő szívvel, boldogan, szent kegyelmed, s véred által örökléthez jogom van! Gyönge lelkem, bűnös testem országodra készítsd el, mert a fényes égi otthont felkészülten várni kell!

2. Áldjad lelkem, áldjad nyelvem Isten drága kegyelmét, mert megváltott, megbocsátott, s életutat tárt eléd. Zengj ma ajkam, mondd el híven szívem tiszta érzelmét, mert hitemnek szent tüzében látom Jézus keresztjét.

3. Ezt az érzést - érted égést - szóban el sem mondhatom! Térdre hullok trónusodnál hálaszóval ajkamon. Szent szerelmed, nagy kegyelmed áradszd bőven énreám, így erőddel, nagy örömmel néked élek igazán!
</chapter>
<chapter name="83. Krisztusról zeng dalunk" cat="" music="0" image="0">
1. Krisztusról zeng dalunk, Krisztus szól általunk: Jöjjetek már, sírók és könnyezők, betegek, szenvedők, bűnösök, tévelygők, Jézus úgy vár!

2. Krisztusról zeng dalunk, Krisztus hív általunk: Jöjjetek hát, bűnigát hordozók, csüggedők, fáradók, nyugalmat óhajtók, Krisztus megáld.

3. Róla szól énekünk, eljön majd érettünk, váratlanul. Új szívet ad nekünk, örök lesz életünk, zengjen hát énekünk: Áldott az Úr!
</chapter>
<chapter name="84. Ó! halljad te föld" cat="" music="0" image="0">
1. Ó! halljad te föld és halljad te ég, mert Istenünk szólja dicső nevét; Csak Jézusról zengjen a szív és a száj, mert Ő földön, mennyen örök király.

2. Az Isten az égben uralkodik, s hogy jelen van köztünk, érzi a szív; Hajts trónjánál térdet te megváltott nép, és hirdesse ének az úr győzelmét.

3. Őt dicséri most az egész világ, a megváltó Jézust, Isten Fiát. Az angyalok kara új éneket zeng, száll hálájuk szava: az Úr szent, szent, szent.

4. Hadd dicsérje Őt a mi szívünk is, mert Ő ad erőt és Ő üdvözít! Az egész világot e hang hassa át: Jöjj, dicsérjük Jézust, az örök királyt!
</chapter>
<chapter name="85. Ó! üdvözítő Krisztus" cat="" music="0" image="0">
1. Ó! üdvözítő Krisztus, Te égi pártfogónk, bár szemünk nem lát Téged, az ajkunk hálát mond! Ím hódolattal áldunk és néked éneklünk és Téged Úrnak vallunk, mi örök Istenünk!

2. Ó! csodatévő Jézus, mily nagy a szeretet, mely áldozatod által már nékünk megjelent! Ím hódolattal áldunk és néked éneklünk és Téged Úrnak vallunk, mi örök Istenünk!

3. Csak Benned, Urunk Jézus, van meg a teljesség, az erő és a jóság, az örök dicsőség! Ím hódolattal áldunk és néked énekünk és Téged Úrnak vallunk, mi örök Istenünk!

4. Hadd jusson ez az ének Tehozzád, Jézusunk és engedd meg, hogy mindig csak nálad lakhassunk! Az örök dicsőségben majd zeng az énekünk és téged Úrnak vallunk, mi örök Istenünk!
</chapter>
<chapter name="86. Légy mindörökre áldott" cat="" music="0" image="0">
1. Légy mindörökre áldott, Megváltó Jézusom! A kisdedeknek ajka szent hozsánnaszót mond. Te Izráelnek szentje és Dávid fia vagy, az Úr nevében áldott, légy áldott mindennap!

2. Most angyalkarok zengik nagy dicsőségedet és válaszol a földről a megváltott sereg; Ím pálmaággal hintik az utadat tele és felhatol az égig hű néped éneke.

3. Így harsonázott néked a kiválasztott nép és mégis reád tette a bűnök keresztjét; Te imádkoztál értünk a kínos keresztfán; Az én bűnöm is vedd el és hallgasd meg imám!
</chapter>
<chapter name="87. Áldott az egek Ura" cat="" music="0" image="0">
1. Áldott az egek Ura, szavát íme megtartva bűnösök örömére nékünk Fiát elküldte!

2. Isten minden embere, s prófétáknak serege, amit kívánt, hirdetett, ím mind beteljesedett.

3. Ábrahámnak jutalma, majdan Jákób bizalma, emberré lett az Isten, hogy mirajtunk segítsen.

4. Áldott légy üdvösségem, Uram Jézus, reményem, utat szívemhez készíts, benne házat Te építs.

5. Dicső király hozzám szállj, messze tőlem, ó! ne állj, hajlékot tégy szívemből, megtisztítván a bűntől.

6. Taposd a kígyó fejét, vedd el szívem ínségét, biztass gyönge hitemben, boldogíts érdemedben!

7. Életnek Fejedelme! Ha jössz ítéletünkre, add, hogy elődbe jussak, igazként megállhassak!
</chapter>
<chapter name="88. Szép rózsabimbó nyílt" cat="" music="0" image="0">
1. Szép rózsabimbó nyílt ki hajdan egy zsenge tőn, mint ősi ének zengi: Jesszének sarja lőn. Még zordon bús tél volt... S a szép virág kinyílott, épp, mikor éjfél volt.

2. A sarjat, kit minékünk Ézsajás jósola, Mária által népünk Betlehemben kapta. Kitárult az égbolt... S az Ige testet öltött, épp, mikor éjfél volt.

3. Illatát e kis rózsa köztünk hintette szét, fényét ragyogva szórta s eloszlott a sötét. Legyőzött bűnt, halált. Ő igaz Isten, ember, minden kínt jóra vált.

4. Ó! Jézus, segíts bennünk' e földi élten át. Így bizonnyal elérjük a mennynek szép honát, s hogy hálát zenghessünk ott, felséges Úr Isten, ó! add ezt meg nekünk!
</chapter>
<chapter name="89. Úr Jézus Krisztus dicsérünk" cat="" music="0" image="0">
1. Úr Jézus Krisztus dicsérünk, ember lettél érettünk; Egy szűztől nékünk születtél és örömöt így szereztél. Irgalmazzál!

2. Az örök Atya egy Fia feküdt ott a jászolba'; Mi gyarló földi testünkbe az örök Ige öltöze. Irgalmazzál!

3. Kit világ fel nem foghata, a szűz ölében tartja; A menny és föld megtartója ím eljött ember formába'. Irgalmazzál!

4. Nagy világosság támadott, s nékünk örömöt hozott; A sötét éjben fényt terjeszt, s a fénynek gyermekévé tesz. Irgalmazzál!

5. E földre szegényen jöve, rajtunk így könyörüle, hogy tegyen minket gazdaggá és angyalihoz méltókká. Irgalmazzál!

6. Ezt mivelünk mind Ő tette, szerelmét hogy jelentse, min örül minden keresztyén, Őt mindörökké dicsérvén. Irgalmazzál!
</chapter>
<chapter name="90. Egy drága Gyermek született" cat="" music="0" image="0">
1. Egy drága Gyermek született, kit vártunk réges-rég; Ím áldja érte az Urat a föld s a magas ég, a föld, s a magas ég!

2. Oly csodálatos a neve, Őt áldja minden száj; Ki bölcsesség és békesség és hatalmas király, és hatalmas király!

3. Az Ő uralma áldásos és napról napra nő; Az alapja az igazság, s a béke tőle jő, s a béke tőle jő.
</chapter>
<chapter name="91. Jer, Isten népe, áldjuk Őt" cat="" music="0" image="0">
1. Jer, Isten népe, áldjuk Őt, a mindenség Urát, ki elhozta e szent időt és adta szent Fiát, és adta szent Fiát!

2. Mint égi Atyja küldötte Ő jött a mennyekből, mint szegény szülők kisdedje kis jászol bölcsőből, kis jászol bölcsőből.

3. Ő letette a hatalmát és értünk szolga lett; Ím megalázta önmagát, ki mindent teremtett, ki mindent teremtett.

4. Mily változás és csoda lett, mit tett erejében, Ő alászállt, mást felemelt nagy kegyességében, nagy kegyességében!

5. Ő nékünk újra megnyitja az Éden kapuját, azt többé Kérub nem állja, ó! áldd az ég Urát, ó! álld az ég Urát!
</chapter>
<chapter name="92. A mennyből jövök hozzátok" cat="" music="0" image="0">
1. A mennyből jövök hozzátok és jó hírt mondok, pásztorok, most nagy örömet hirdetek, hogy örvendezzen szívetek.

2. E mai napon tinéktek egy szűztől gyermek született, az ékessége, szépsége lesz szíveteknek öröme.

3. Ím Krisztus jött az Istentől és megment ínségetekből, Ő tisztít majd meg titeket és új életre elvezet.

4. Ő hozza üdvösségteket, mit Isten néktek készített, hogy velünk együtt legyetek és örökében éljetek.

5. Ez legyen néktek a jele, egy jászol az Ő fekhelye, ott találjátok benne Őt, a mennyet, földet éltetőt.

6. Ó! jertek mi is örvendjünk, a pásztorokkal bemenjünk, hogy lássuk, Isten mit adott és ránk mily áldást árasztott!

7. Te drága vendég, köszöntlek, hogy gyógyírt adsz a bűnösnek, ki értem jössz, hogy megmentsél, ó! hogy köszönjem meg ezt én?

8. Ó! teremtője mindennek, hogy születhettél szegénynek, miért fekszel barmok jászolán, a száraz szénán aludván?

9. Ha ez a föld még oly nagy is, ha ékkő, arany volna is, ez mégis hozzád, én Uram, mily szegényes és méltatlan!

10. Az ágyad selyme, bársonya a jászol száraz szénája; És úgy tündökölsz Te azon, mint fenn a mennyben trónodon.

11. Én szerelmetes Jézusom, Te üdvöt hozó Krisztusom, a szívem legyen lakhelyed, hogy soha ne feledjelek.

12. Így tetszett tehát Tenéked, hogy ami igaz, hirdessed, hogy földi jó és földi fény csak elenyésző tünemény.

13. A mennyben lakó Istennek most zengjen hála, dicsének, ki Fiát küldé érettünk, hogy benne legyen életünk.
</chapter>
<chapter name="93. Az öröm napja ez a nap" cat="" music="0" image="0">
1. Az öröm napja ez a nap, mert áldás, amit Isten ad, most dicsérje Őt minden test, kit Jézus által teremtett.

2. Csak Őreá várt minden nép, kit Isten egykor megígért; Az Úr elküldte szent Fiát, s az üdvösség a földre szállt.

3. E szent csodát, Uram Isten, fel nem fogja az értelem, csak meghajol Te előtted, ó! Isten, örök szeretet.

4. A bűnös, hogy üdvöt nyerjen, hogy része legyen mennyekben, a mennynek, földnek királya ím testet öltött magára.

5. "Mit megírtak a könyvekben, ím itt vagyok, teljesítem." Ó! áldott légy mindörökké, ki az Úr nevében jöttél.

6. Ki bennünket úgy szerettél, hogy értünk a földre jöttél, kit ősatyáink rég vártak, ím leborulva imádlak.

7. Te üdvösségünkké lettél, hogy gyarló testet öltöttél; Most testvérünk vagy, barátunk, az Úrban atyát találtunk.

8. Ím egynek vétke az átkunk, de egynek élte áldásunk, mert ő az Atya trónjánál most érted, bűnös, közben jár.

9. Ó! áldd e napot föld és ég, hogy üdvözítő születék és minden élők kórusa új éneket zengj most róla.
</chapter>
<chapter name="94. Ó! Betlehem kis városa" cat="" music="0" image="0">
1. Ó! Betlehem kis városa, mily mélyen alszol már; a csöndben némán őrködik a fényes csillagár... De sötét utcád végén ma fénes csillag kél, mert benned lett ma emberré, kit minden nép remél!

2. A Krisztust szülte Mária; az Ige testté lett! És angyalsereg őrködik az újszülött felett. A hajnalcsillag jelzi, hogy Krisztus földre jött, és meghajol a mindenség a szent Fiú előtt!

3. Csak épp a földünk nem tudja, hogy nagy vendége jött! Mert csendben jött, mint csillagfény az alvó táj fölött... És nem hallja fül jöttét, nem sejti senki még, hogy ez a kisded adja majd érettünk életét!

4. Ó! Betlehemnek gyermeke, mi várunk tégedet, hogy tisztítsd meg a szívünket, és bennünk szüless meg! Az angyalkarok zengnek, s az ének szárnyra kel, és száll a szívünk vágya is: "Ó! jöjj, Immánuel!"
</chapter>
<chapter name="95. Ó! nyíljatok meg szívkapuk" cat="" music="0" image="0">
1. Ó! nyíljatok meg szívkapuk, mert jő a mennyből Jézusunk, a földkerekség szent ura, a népek boldogítója; Ő üdvösséget hoz nekünk, hát zengje boldog énekünk: Légy áldva Istenünk, Teremtőnk, Alkotónk!

2. Az Úr a teljes igazság, Ki mégis mindig megbocsát; A trónja béke szent helye és irgalommal van tele; Ő törli le a könnyeket, hát zengjünk hálaéneket: Légy áldva Istenünk, Megváltónk, Jézusunk!

3. Ó! boldog nép, ó! boldog hon, hogy ily király van trónodon; Oly boldog minden tiszta szív, kit Isten üdvösségre hív. Ő áldott nap és tiszta fény, mely boldogítón száll felém; Légy áldva Istenünk, reményünk, vigaszunk.

4. Ó! nyíljatok meg szívkapuk, mert otthont lel most ott az Úr; És templomává szenteli a szívet, mely Őt dicséri. Ki üdvösséget várva vár, a szívét nyitja, tárja már. Légy áldva Istenünk, Megmentőnk, életünk!

5. Ó! jöjj hát, Jézus Krisztusom, a szívem néked megnyitom; Ó! tölts be égi fényeddel és áldott szent kegyelmeddel; Add nékem drága Lelkedet és hívnek tarts meg engemet, hadd zengjen énekszó csak néked, Alkotó!
</chapter>
<chapter name="96. Én lelkem, készülj" cat="" music="0" image="0">
1. Én lelkem, készülj s örvend ma, mert az, ki eljön hozzád, örökkévalóság Atyja és égi áldást hoz rád. Mert embertestet öltve föl egy csöndes éjjel ím eljött és értünk szállt a földre, a szent igét betöltve.

2. Jövel te drága vőlegény, a jöttöd szívem várja! Ó! jöjj, s a Bárány szent nevét a lelkem csöndben áldja. Ím híven zengem szent neved, dicsérem nagy szerelmedet, hogy értünk jöttél földre, légy áldott mindörökre.

3. Otthagytad értünk trónodat, a mennynek ékességét, gúnyt kaptál érte, átkokat, s az ember megvetését. Miért hagytad ott a mennyeket, hordozván súlyos terhedet e bűnös rossz világért, hol annyi bántódás ért?

4. Csodákkal teljes, áldott éj, mily drága kincset hoztál! E csodás éjnek titka mély, s te szent tanúja voltál. Te hoztad el az ég Urát, Istennek áldott, szent Fiát, kit fél a föld s a mennybolt, s ki kezdetben is már volt.

5. Mennyország édes gyermeke, én benned kincsre leltem; Testvérként híven szeretlek, ezt zengi szívem, lelkem. Úr Jézus, jöjj a szívembe, hadd legyen áldott ünnepe; Jöjj, légy ott kedves vendég, jöjj, lakjál vélem mindég!

6. Reményem, üdvöm, életem, Te Jákób sarjadéka, mit adjak én most még neked, Ki nékem mindenem vagy? Mit tegyek én, hogy elfogadj, s helyet az égi honban adj? Ó! vedd hát minden kincsem: Én bús és bűnös szívem.

7. Dicsőség néked, Jézusom, hogy földre jöttél értem! Fogadd el szívem, hálaszóm, mert üdvöt hoztál nékem. Hirdetem, zengem szent neved, örökké áldom nagy kegyed, ó! drága Bárány Jézus, Te üdvözítő Krisztus.
</chapter>
<chapter name="97. Szeretet, ki teremtettél" cat="" music="0" image="0">
1. Szeretet, ki teremtettél, képmásodra formáltál; Szeretet, ki felemeltél, s engem bűnöst megtartál: Szeretet, ó! hadd legyek mindörökké a Tied!

2. Szeretet, Te kiválasztál, üdvre hívtál engemet; Szeretet, míg földön jártál, felöltötted testemet: Szeretet, ó! hadd legyek mindörökké a Tied!

3. Szeretet, Te kínt szenvedtél, s keresztfádon meghaltál; Szeretet, Te értem küzdtél, üdvösséget Te adtál: Szeretet, ó! hadd legyek mindörökké a Tied!

4. Szeretet, Te igazság vagy, áldás, erő s hatalom; Szeretet, Te irgalmaddal üdvösség vagy s oltalom: Szeretet, ó! hadd legyek mindörökké a Tied!

5. Szeretet, Te lelkem, testem szent igádhoz kötözted; Szeretet, hogy üdvöt nyerjek szívem terhét felvetted: Szeretet, ó! hadd legyek mindörökké a Tied!

6. Szeretet, Te vigyáztál rám, mindig óvtad szívemet; Szeretet, Te megváltottál, védelmeztél engemet: Szeretet, ó! hadd legyek mindörökké a Tied!

7. Szeretet, Ki föld porából felkeltesz majd engemet; Szeretet, ha harsona szól, üdvözíted hívedet: Szeretet, ó! hadd legyek mindörökké a Tied!
</chapter>
<chapter name="98. E világot, bár ez bűnt tett" cat="" music="0" image="0">
1. E világot, bár ez bűnt tett, az Isten úgy szerette, hogy kibocsátani kész lett önnön Fiát érette. Emberek az Úrnak kedve nincsen halálotokban, ó! angyalok, legörbedve nézzetek e titokba.

2. Ím az Atya kebeléből leszáll ama Szerelmes, lesz az Ő jó tetszéséből halálig engedelmes, földi szállással váltja fel a dicsőségnek helyét, de annyi helyet alig lel, ahol lehajtsa fejét.

3. Úr Jézus, lelkemtől kérdem: Téged mi indíthatott, hogy értünk, kikben nincs érdem, vállalj ily szolgálatot? Nem más, hanem az irántunk benned égő szeretet, mely, bár bűnünkkel megbántunk, mégis ki nem hűlhetett.

4. Isten, ha a Te kebled kincsét adtad érettünk, midőn mint pártütők, Veled még ellenségeskedtünk: Adj meg már Ővele mindent, ami arra szükséges, hogy itt légyen életünk szent, s halálunk üdvösséges.

5. Jézus, felépítetted már a mennyeknek országát, hol, aki törvényidben jár, megleli boldogságát. Mi tenéked térdet hajtó híveid, esedezünk: Nyíljon meg nékünk az ajtó, vezess be, fogván kezünk.
</chapter>
<chapter name="99. Szívünk vígsággal ma betelt" cat="" music="0" image="0">
1. Szívünk vígsággal ma betelt, mert igéret szerint felkelt Istenfélők számára az igazság fényes napja: Újtestámentomnak papja eljött, kit sok szent vára. Csillag villog, ragyog már rám, melyet Bálám láta régen, fénylik, mint szép nap az égen.

2. Megszáná Isten estünket, felöltözé portestünket, mely kegyesség nagy titka! Már minket győzni megszűnnek halál, pokol, ördög, bűnnek, törvénynek átkos súlya, mérge, férge nékünk nem árt, nem tehet kárt semmiképpen: Immár meggyőzettek épen.

3. Próféta, kinek nincs mása, eljött, hogy népét meglássa, tanítsa, bölccsé tégye; A Főpap jött, hogy áldozzon, nékünk megtisztulást hozzon, világ bűnét elvégye. Eljött s meglett a szenteknek, felkenteknek Fejedelme, Királya, nagy segedelme.

4. Emberré lőn Isten Fia, emberekért atyánkfia, hogy így Ő nékünk lenne Máriától, tiszta szűztől, nem földi, vagy testi tűztől, hogy minket szentté tenne. Fényes, kényes eljövése, születése nem volt néki, bár a menny királyi széki.

5. Légyek benned, Te énbennem, Jézus, engedj hozzád mennem, ha Te is hozzám jöttél; Adjad: légyek a Te híved, essék meg rajtam hű szíved, ha kegyelmedbe vettél, mert nincs más kincs, mely hívekkel, bús szívekkel jól tehetne, boldogságot szerezhetne.
</chapter>
<chapter name="100. Új világosság jelenék" cat="" music="0" image="0">
1. Új világosság jelenék, ó tévelygés csendesedék; Isten Igéje jelenék, újonnan nékünk adaték.

2. Evangéliom erejét, Krisztust, áldott szent Igéjét, Atya Isten nagy jó kedvét, megmutatá Ő kegyelmét.

3. Kit sok száz esztendeiglen eltitkolt volt Atya Isten, mint megmondá jövendölvén Ámos próféta könyvében.

4. Ezt a mi hitetlenségünk és nagy tehetetlenségünk, érdemlette tévelygésünk, emberbeli reménységünk.

5. Igaz az Isten igéje, kivel él ember elméje, kinek megmarad ereje és el nem vész ő reménye.

6. Kérünk, Úr Isten, Tégedet, erősítsd meg híveidet, hogy vehessük szent Igédet és vallhassuk Te hitedet.

7. Mert csak Te vagy bizodalmunk, ördög ellen nagy gyámolunk, testünk ellen diadalmunk, e világ ellen oltalmunk.

8. Dicsőség légyen Atyának és egyetlenegy Fiának; Ezeknek ajándékának, a dicső Szentháromságnak.
</chapter>
<chapter name="101. Légy hálás Jézus Krisztusnak" cat="" music="0" image="0">
1. Légy hálás Jézus Krisztusnak, te gyönge földi ember, mert érted hagyta ott a trónt és földi külsőt vett fel! Én embertársam, ne feledd, hogy mily nagy áron mentett meg: Ó! köszönd nagy szerelmét!

2. Légy hálás Jézus Krisztusnak, hogy értünk földre szállott és keresztünket hordozván, megmenté a világot! És győzve Sátán erején Ő üdvözíti gyermekét: Ó! köszönd nagy szerelmét!

3. Légy hálás Jézus Krisztusnak, ki harmadnap feltámadt és most az Atya jobbján ül, védvén a földi nyájat! Ő kibékített Istennel és új életre hívott el: Ó! köszönd nagy szerelmét!

4. Légy hálás Jézus Krisztusnak, ki helyet készít nékünk, hogy földi szenvedés után a dicső mennyben éljünk, hogy véle együtt lakhassunk és dicsőségét láthassuk: Ó! köszönd nagy szerelmét!

5. Légy hálás Jézus Krisztusnak, kit híven visszavárunk és egykor orcája előtt az ítéletre várunk! Úgy élj, hogy választott lehess és országába bemehess: Ó! köszönd nagy szerelmét!

6. Add, Jézusom, hogy mindenkor Rád várjak igaz hittel, hogy jobbod felől lehessek megváltott gyermekiddel. Ha utam próbák közt vezet, Te vezesd minden léptemet, mert benned bízom, Jézus!
</chapter>
<chapter name="102. Az Isten annyira szerette" cat="" music="0" image="0">
1. Az Isten annyira szerette a bűnös világot, hogy szent Fiát adná érette, s általa váltságot: Amit végzett örök tanácsa az időknek előtte, hogy a bűnös embert megváltsa, azt szent Fia megtette.

2. Ama mennyei hatalmasság megszánta estünket: Az Ige, ó! nagy irgalmasság! Felvevé testünket; Magasztalunk azért, Istenünk, imádunk és tisztelünk, mert ki állhat immár ellenünk, midőn Isten van velünk.

3. Ó! magasságos Isten Fia! Erős menedékünk! Boldogságunknak ami híja volt, megadtad nékünk. Megbékéltettél szent Atyáddal s így vigasztalást nyújtál; Nékünk evangéliomoddal világgosságot nyújtál.

4. Te szegénységed gazdagságunk, balzsamunk fájdalmad, nyomorúságod boldogságunk, életünk halálod! Dicsőség legyen azért néked, Felséges Úr Istenünk! Szívünkből magasztalunk Téged, mindaddig, míglen élünk.
</chapter>
<chapter name="103. Ki mindeneknek Atyja vagy" cat="" music="0" image="0">
1. Ki mindeneknek Atyja vagy, nézz irgalommal ránk és tiszta szívet adj nekünk, hogy Téged híven dicsérjünk Ó! mennyei Atyánk!

2. Ó! add, hogy úgy, mint egykoron a csendes tó felett, hol zengett, Jézus, szózatod: mint ők is mentek mind legott hadd járjunk most Veled.

3. Ó! Genezáreth partjai: Zöld halmaid felett, ott térdelt hajdan Mesterünk, hogy égi békét nyerhessünk a rút halál helyett.

4. Hintsd ránk a béke harmatát, míg tart a küzdelem; Ó! űzd el lelkünk bánatát és drága Lelked öntsd ki ránk, hogy áldjunk szüntelen.

5. És lázban égő szívünkre add égi balzsamod! Ki mindeneknek Atyja vagy, ó! adj erőt, ha szólít majd Te hívó szózatod!
</chapter>
<chapter name="104. Elrejt az Úr szent szárnya oltalmába" cat="" music="0" image="0">
1. Elrejt az Úr szent szárnya oltalmába, ez legyen majdan szent örökséged, míg véle jársz itt lépve lábnyomába, zengje hát szeretetét életed.

2. Elrejt az Úr - de híven tükrözd vissza orcája fényét annak, aki lát; Így lehetsz Isten élő bizonysága, hirdetve szeretetét, jóságát.

3. Elrejt az Úr - és béke, édes illat tölti be szíved boldog szentélyét. Elrejt az Úr - és zeng millió csillag, s hallod az égi hárfák zengését.

4. Elrejt az Úr - a szíved bízhat ebben; Az élet útját emelt fővel járd! Elrejt az Úr - e reménnyel szívedben az élet koronája vár reád!
</chapter>
<chapter name="105. Az áldott orvos már közel" cat="" music="0" image="0">
1. Az áldott orvos már közel, a drága Mester: Jézus! A békét hozza néked el a vigasznyújtó Jézus! Mennyet, földet átható áldott név és drága szó: Téged zengni ó! mily jó Jézus, Jézus, Jézus!

2. Ó! Isten áldott Báránya ím hittel áldlak, Jézus. E névben üdvöt leltem ma, e névben: Bárány Jézus. Mennyet, földet átható áldott név és drága szó: Téged zengni ó! mily jó Jézus, Jézus, Jézus!

3. E név az éltem oltalma és senki más, csak Jézus. Ez áldott névnek dallama a legszebb nékem: Jézus. Mennyet, földet átható áldott név és drága szó: Téged zengni ó! mily jó Jézus, Jézus, Jézus!

4. Ha vándorutunk véget ér és eljössz értünk Jézus, a megváltottak énekét majd zengjük néked, Jézus! Mennyet, földet átható áldott név és drága szó: Téged zengni ó! mily jó Jézus, Jézus, Jézus!
</chapter>
<chapter name="106. Jer, mindnyájan örüljünk" cat="" music="0" image="0">
1. Jer, mindnyájan örüljünk és szívünkben vígadjunk, mert született Úr Jézus nékünk.

2. Kit az Atya Úr Isten, könyörülvén emberen, elbocsáta teljes időben.

3. Elhagyá gazdagságát, véghetetlen országát, hogy érettünk adja Őmagát.

4. Ő életnek adója, szívek vigasztalója, lelkünk megvilágosítója.

5. Azért jöve, hogy éljünk, Isten kedvébe essünk, érdeméből kegyelmet nyerjünk.

6. Nagy szeretet mindenhez, hogy Isten emberekhez jöve, fertelmes bűnösökhöz.

7. Akik benne nem bíznak, sőt bízni sem akarnak, örök halállal mind meghalnak.

8. Mi azért e felségben, emberré lett Istenben: Higgyünk mi egy reménységünkben.
</chapter>
<chapter name="107. Mily édes vagy te szeretet" cat="" music="0" image="0">
1. Mily édes vagy te szeretet, ó! töltsd be fáradt lelkemet és enyhet adj nekem; Mert most csak erre szomjazom és szívem néked átadom, ó! Jézus, életem.

2. Mily drága kincs a szeretet, mert minden másnál erősebb, s mint Isten, oly örök! Nem mérheted fel mélységét, csak érzed, látod szépségét, ha hozzád költözött.

3. Míg meg nem látlak tégedet: nem értem, mi a szeretet, csak hírből ismerem. De én csak erre szomjazom, ó! add hát, add én Jézusom, e jobbik részt nekem!

4. Ó! drága Mester, engedd meg, hogy lábadnál én ott legyek, ha hirdeted igéd. A lelkemet, a szívemet és ádventváró hitemet ó! hassa át békéd!
</chapter>
<chapter name="108. Isten drága, szent szerelme" cat="" music="0" image="0">
1. Isten drága, szent szerelme, földre küldött égi fény, lakjál szívünk hajlékában, mennyországot építvén! Isten drága egyszülötte, véghetetlen szeretet, üdvözítő kegyelmeddel tölts be minden hű szívet!

2. Töldsd ki, töltsd ki drága Lelked hozzád esdő népedre, hozzon vigaszt, égi békét a megsebzett szívekbe! Védjél meg a bűnök ellen, légy Te alfánk, omegánk, légy Te utunk, s hitünk célja, szálljon Tőled áldás ránk!

3. Vigasztalj meg, égi küldött, add ránk Isten áldását, várva várjuk visszatérted, a szent ádvent hajnalát! Téged áldunk, dicsőítünk szívünk zengő húrjain, vezess minket hitből hitbe szent szerelmed útjain!

4. Új teremtést kezdjél bennünk, fejezzed be mielőbb, hogy majd tisztán, újult szívvel ott álljunk a trón előtt! Dicsőségről dicsőségre vezess folyton közelebb, míg elérjük éltünk célját: boldog örök életet!
</chapter>
<chapter name="109. Mennyei Ige, jelenél" cat="" music="0" image="0">
1. Mennyei Ige, jelenél, örök Atyától kijövél, testet magadra felvevél, s abban minket üdvözítél.

2. Te vagy Atyánknak Igéje, kit Ádámnak megígére és Ábrahámnak hirdete, Dávidnak is megjelente.

3. Világosítsd meg elménket, szenteld meg a mi szívünket, hogy ismerhessünk Tégedet, utálhassuk bűneinket.

4. Erősítsd bennünk hitünket, nyerhessük üdvösségünket; Te légy minékünk épület, út, igazság, örök élet.

5. Hogy mikor eljössz ítélni, minden szív titkát kivenni, a jóknak minden jót adni, a gonoszokat büntetni.

6. Akkor tőled bűneinkért ne vess el; Lám Te azokért magas keresztfán ontál vért: Sőt üdvözíts érdemedért!

7. Dicséret és nagy dicsőség, adassék néked tisztesség, ki Atyával egy Istenség, Szentlélekkel vagy egy Felség.
</chapter>
<chapter name="110. Kezdetben volt az Ige" cat="" music="0" image="0">
1. Kezdetben volt az Ige, a Krisztus ő felsége, szent Atyjának egyetlenegyje.

2. Leszálla mennyországból, Atyja akaratjából, Istenségnek szent tanácsából.

3. E világra adaték és minékünk születék, emberi nem hogy megváltatnék.

4. Mint Ádámban kesergünk: a Krisztusban vígadunk, mert Ő nékünk minden örömünk.

5. Mert Ádámban meghaltunk, de lőn Krisztus mi Urunk, Ki által ismét feltámadunk.

6. Örvendjünk és vigadjunk, Istennek hálát adjunk, hogy halálból életre jutunk.
</chapter>
<chapter name="111. A jóság az én pásztorom" cat="" music="0" image="0">
1. A jóság az én pásztorom, a szív királya Jézus! Az élet útján Ő vezet, ó! miért is lennék én bús?

2. Ha tikkadt lelkem révedez, az élet vizét nyújtja; Majd táplál tiszta kenyérrel és hull az égi manna.

3. Míg Jézus meg nem keresett, csak tévelyegtem árván; De pásztorolt és megszentelt, s az égi otthon vár rám.

4. Most körülvesz a szeretet és vár az örök élet, a jó pásztorról zengjen hát a boldog hálaének!
</chapter>
<chapter name="112. Krisztus, ártatlan Bárány" cat="" music="0" image="0">
1. Krisztus, ártatlan Bárány, Ki miértünk megholtál, a keresztfa oltárán nagy engedelmes voltál. Hordozván bűneinket, Te váltottál meg minket: Irgalmazz nékünk, ó! Jézus!

2. Krisztus, ártatlan Bárány, Ki miértünk megholtál, a keresztfa oltárán nagy engedelmes voltál. Hordozván bűneinket, Te váltottál meg minket: Irgalmazz nékünk, ó! Jézus!

3. Krisztus, ártatlan Bárány, Ki miértünk megholtál, a keresztfa oltárán nagy engedelmes voltál. Hordozván bűneinket, Te váltottál meg minket: Add békéd nékünk, ó! Jézus!
</chapter>
<chapter name="113. A keresztfát ha nézem én" cat="" music="0" image="0">
1. A keresztfát ha nézem én, hol Jézus Krisztus szenvedett, a bűnöm terhe porba sújt és bánat tépi szívemet.

2. Lásd, szeretetből hullt e vér és értünk volt e gyötrő kín; A bánat éje s égi fény ó! hol találkozott már így?

3. A bűnöm terhét elvette a bűnbocsátó szeretet; Mert én csak benne dicsekszem, Ki értem hordott keresztet.

4. Mit Tőled nyertem, Jézusom, azt megfizetni nem lehet! Te áldott, égi megmentőm, ó! vedd hát teljes lényemet!
</chapter>
<chapter name="114. Ó! véráztatta szent fej" cat="" music="0" image="0">
1. Ó! véráztatta szent fej, Te némán szenvedő, ó! tövis sebzett, megvert és csúfolt Krisztusfő! Mily szép és ékes voltál, most milyen megvetett; Ím száll feléd a zsoltár, a könnyes dicséret.

2. Te nemes, tiszta orca, Kit félt a föld s az ég, oly mélyen meggyalázva ó! mennyit szenvedtél! A szemed tiszta tükrét, mely csodálatba ejt, hol leljük szelíd fényét, ó! ki mondhatja meg?

3. Az orcád üdesége és szépsége elszállt; És várt a sírnak éje, az enyészet reád. A halál keze sújtott és mindent elrabolt; Nagy erőd szertefoszlott és tested immár holt.

4. A keresztfán szenvedtél, Úr Jézus, miattam és amit elviseltél, azt mind én okoztam. Mint bűnös, íme élek; Bár halált érdemlek és esdekelve kérlek, adj nékem kegyelmet.

5. Ó! ismerj meg, jó pásztor és fogjad pártomat, mert íme tőled várom én minden javamat. Az ige édes mézét Te adod lelkemnek s a mennynek békességét Te nyújtod szívemnek.

6. Ím előtted megállok, ó! el ne űzz engem, én tőled el nem válok a szenvedésedben: Ha tested összeomlik, ha végső szavad száll, mi Hozzád engem elvitt, a hitem, tart karján.

7. A szívem örvend benned, a bánat elhagyott, mert földi szenvedésed ím üdvhöz juttatott. Mily boldog üdvösségben ragyog az életem, ha keresztednél csöndben kezedbe helyezem.

8. Én köszönöm szívemből, Úr Jézus, hű barát, hogy értem szeretetből Te szenvedtél halált. Ó! add, hogy el ne hagyjam a Te nagy hűséged és benned megtaláljam az örök életet.

9. Ó! el ne távozz tőlem, ha meg kell majd halnom; A halálküzdelemben légy vélem, Jézusom. Ha szorongattatása lesz az én szívemnek, légy Te vigasztalása a megtört lelkemnek.

10. Én vígaszom és pajzsom a halálban Te légy és engedd orcád látnom amint halálra mégy. Így tégedet szemléllek, a szívem hőn remél és hittel átölellek, s ki így hal meg, az él!
</chapter>
<chapter name="115. Isten örök szeretete" cat="" music="0" image="0">
1. Isten örök szeretete, hőn sóvárgott üdvösség, szeretetből jöttél földre, Te isteni szent fölség. Mennyi bánat, fájdalom ért, míg megváltál engemet, Téged, aki minden bűnért ontottad a véredet.

2. Szeretet, ki vérrel, könnyel áztattad a szent hegyet, szeretet, ki tiéidet teljes szívvel szeretted. Erős szívvel elhordoztad Úr Istennek haragját, égő lángját eloltottad, ezért haltál kínhalált.

3. Szeretet, ki erős szívvel gúnyt és átkot hordoztál, szeretet, kit nem rettentett sem szenvedés, sem halál. Szeretet, te szeretetben élted végső percedet, szeretet, te szeretetben áldoztad fel éltedet.

4. Szeretet, ki kereszteden felém tártad szent karod, szeretet, az üdvösségem megszerezted, megtartod; Értem kérted égi Atyád, bocsássa meg vétkemet, fogadja el bűnöm árát: Kiontott szent véredet.

5. Szeretet, ki keresztfádon üdvöt szerzél énnekem, szent véredet áldva áldom, legyen Tied életem; Éltem hogyha alkonyodik, végső órám közelget, megköszönöm szent sebeid, Te megsebzett Szeretet.

6. Szeretet, ki vétkeimért mindhalálig gyötrődtél, s szívet hogy adj kőszívemért, rideg sírba költöztél. Köszönöm, hogy haláloddal megmentetted éltemet, hadd maradjak mindig nálad, Isten, örök Szeretet!
</chapter>
<chapter name="116. Áll szomorún a kopár hegy" cat="" music="0" image="0">
1. Áll szomorún a kopár hegy, mily komor éjsötét; E hegyen halt meg Krisztusunk a világ bűnéért.

2. A kereszt titkát emberszív ó! hogy érthetné meg? De hisszük, hogy a kereszten Ő értünk szenvedett!

3. Ő értünk adta életét, s így kaptunk új szívet, hogy vére árán elnyerjük az örök életet.

4. Csak Ő volt méltó egyedül, hogy megváltó legyen, s hogy nékünk helyet készítsen a dicső mennyekben.

5. Ó! szeressük Őt mindnyájan, Ki minket szeretett, Ki vére árán megváltott és értünk szenvedett.
</chapter>
<chapter name="117. Ha mardos bűnöm, vétkem" cat="" music="0" image="0">
1. Ha mardos bűnöm, vétkem, én Jézus Krisztusom, Te kínod, szenvedésed, add, eszembe jusson; És hogy a kereszt oltárán a tengernyi sok bűnért és értem meghaltál.

2. Mily mérhetetlen csoda, ó! gondold meg azért! Vért Jézus bőven onta a bűnös szolgáért; Maga az igaz Úr Isten ím, értem, elveszettért a halálra mégyen.

3. Én azért adok hálát szívemből mindenkor, mert szenvedésed árán megváltál kínomtól és áldlak sok ínségedért, mit értem elviseltél, hű szeretetedért.

4. Ó! Uram, kínod engem mindenkor serkentsen, hogy bűnöm, sok-sok vétkem elhagyjam serényen; Hogy el ne felejtsem soha, mily áldozatba került az éltem váltsága.

5. Add, hogy a keresztemet most békén hordozzam és az én szégyenemet ó! Istenem, Uram. A rosszat meg ne szeressem és példád mindig híven ó! hadd követhessem!

6. Mással segíts úgy tennem, mint azt tőlem várod; Jóságban, szeretetben lévén bizonyságod. A magam hasznát nem nézve én járjak lábnyomodban, csak Téged követve.

7. A kínod vigaszom lett és gyötrő fájdalmad; Így leltem békességet, mely mindig megmarad. Csak érdemedben bízhatok, mert nem vetsz el Te engem, s az üdvre így jutok.
</chapter>
<chapter name="118. Jézus, élte életemnek" cat="" music="0" image="0">
1. Jézus, élte életemnek, halálomnak halála, az én súlyos keresztemet Te vetted a válladra, hogy ne jussak kárhozatra, rettenetes nagy kínokra. Ezért, Jézus, Tégedet én ezerszer dicsérlek.

2. Uram Jézus, Te szenvedtél káromlást és csúfságot, köpdöstettél, verettettél, s viseltél gyalázatot. Csak hogy megments a kínoktól és a Sátán rabláncától. Ezért, Jézus, Tégedet én ezerszer dicsérlek.

3. Megszenvedtél énérettem, megrontattál keményen, hogy Te meggyógyíthasd sebem, s élhessek én békében. Engemet, hogy megáldhassál, átok alá szoríttattál. Ezért, Jézus, Tégedet én ezerszer dicsérlek.

4. Énérettem szidalmaztak, gúnyoltak és gyötörtek, tövissel is koronáztak. Mi vitt erre Tégedet? Engemet, hogy vigasztaljál, dicsőséggel koronázzál. Ezért, Jézus, Tégedet én ezerszer dicsérlek.

5. Isszonyúan megverettél, hogy engem gyógyíthassál; Hamis vádat elszenvedtél, hogy a bűntől megtartsál. A fán függtél remény nélkül, hogy légy nékem reménységül. Ezért, Jézus, Tégedet én ezerszer dicsérlek.

6. Nagy ínségbe Te kerültél és szenvedtél csöndesen, kínos halált Te szenvedtél, hogy élhessek kedvesen; Hogy eloldozz bűneimtől, nem irtóztál a sebektől. Ezért, Jézus, Tégedet én ezerszer dicsérlek.

7. Kevélységem Te elvetted alázatosságoddal, halálomat már megölted megváltó haláloddal. Csúfságod én tisztességem, gyalázatod ékességem. Ezért, Jézus, Tégedet én ezerszer dicsérlek.

8. Most én néked hálát adok, Jézus, minden kínodért, dicsőretet szívből mondok sebeidért, holtodért. Rettegésért, vereségért, ezerszer nagy ínségedért. Amit tettél én velem, azt örökké éneklem.
</chapter>
<chapter name="119. Ó! ártatlanság Báránya" cat="" music="0" image="0">
1. Ó! ártatlanság Báránya, e világnak ki vagy ára, megtartója, táplálója, áldott légy, egek királya!

2. Hogy érdemlettük ezt tőled, hogy mi értünk ezt felvegyed? Hogy szent tested vereséget, szenvedjen ennyi sérelmet?

3. Bár tiszta ártatlanság vagy, káromlónak is mondanak, ámde Te mégis vesztegelsz, ily hamis vádra nem felelsz.

4. Mivelhogy Isten fiának, mondod magad Messiásnak: Káromlónak elneveznek, nem hisznek Téged Istennek.

5. Áldott légy ezért, Jézusunk, édes megváltó Krisztusunk, fő tanítónk és orvosunk. Megszabadító Királyunk!
</chapter>
<chapter name="120. Ó! Te nagy szenvedő" cat="" music="0" image="0">
1. Ó! Te nagy szenvedő, Kit sújtott súlyos átok, Ki minden érdemed most értünk felajánlod; Kit kínzott gyötrelem, Ki halált szenvedtél, Én Uram Jézusom, légy áldva véredért.

2. Az, ami Téged ért és amit elviseltél, az vétkünk ára volt, mit, Uram, lefizettél. Sok súlyos bűnünket Te vitted szenvedve, Ó! isten Báránya, így jutál keresztre!

3. Hogy mily nagy kincs vagyunk, ó! Jézus Krisztus, néked, a szíved szívünknek már elmondotta régen. Sok szenvedés, halál volt Te osztályrészed, de Isten kegyelmét így szerzéd nékünk meg.

4. Nagy harcod győzelem, a holtod élet nékünk és kegyelmeddel lett a szabadság most részünk. A kereszt vigaszt nyújt és megvált szent véred, szent sebed üdvöt ad a bűnös léleknek.

5. Itt harc és szenvedés e földi létben részünk, sok keresztünk alatt ó! add, hogy ne csüggedjünk; És adjál türelmet, Ki értünk ontál vért, hogy hordjuk békével a gúnyt és megvetést.

6. Úr Jézus Krisztusunk, Te légy a segítségünk, ha eljő végnapunk, hogy haláloddal győzzünk! Szent kötelékeddel ó! kötözz meg minket, hogy megfeszíthessük mi bűnös testünket.

7. Sok kínod, gyötrelmed a sebeinkre balzsam és halálodban is csak béke, vigasz, s ír van. Úr Jézus Krisztusunk, Te segíts mindenben, hogy kereszthalálod ne hiába legyen.
</chapter>
<chapter name="121. A Bárány Jézus hordozta" cat="" music="0" image="0">
1. A Bárány Jézus hordozta a földnek minden vétkét, a bűnünk foltját lemosta és értünk adta éltét. Ő eltűrt minden szenvedést, sok ütleget és megvetést és nem volt enyülése. Bár tűrte Sátán rossz hadát, de győzött Ő és hűn megállt a kínban, szenvedésben.

2. A Bárány üdvöm, életem, a lelkem megváltója; Az Atya adta Őt nekem, hogy bűnöm mind lerója. "Én Fiam, menj és keresd meg a bűnöst, aki elveszett és tedd le érte élted; A bűnért nagy a büntetés, a gyötrelem, a szenvedés, de mind eltörli véred!"

3. "Ó! Atyám, mind elszenvedtem, mit rám mért nagy hatalmad; És amint tetszik, tégy velem, én engedek szavadnak." Ó! csodálatos szeretet, hogy értem mennyit szenvedett, azt nem fogja fel elmém; Ó! szeretet, nagy az erőd, hogy sírba tudtad vinni Őt, az üdvöd így lett enyém!

4. A lelkem mélyén hordalak e földi életemben és átkarolva tartalak, mint Te is tartasz engem. Az éltem fényessége vagy, s ha szívem töredelme nagy, ó! légy az új szív bennem, hogy Tied legyek teljesen, ki megváltottál véreden, mert Te őrzöl meg engem.

5. Én híven zengem mindennap, hogy csodát tettél vélem, s mint élő, kedves áldozat csak érted ég a szívem. Az üdvöm vagy, az életem, s én hálatelten éneklem a hálazsoltárt néked, ki művelsz velem annyi jót és számtalan sok áldásod ím hódolatra késztet.

6. Csak tárd fel teljes mélységed, én szívem kincsesháza, az Úr legdrágább kincsének légy mostan hű sáfára. E földnek kincse mit ér mind, ha öröklétben becse nincs? Én sokkal többet kaptam. Az Úrnak drága vére ez, mely sebeiből csörgedez, mert megkönyörült rajtam.

7. Csak ez az én hű védelmem és mindenkor a pajzsom, a bánatban is örömem, a vészben is megtartóm, az örömben ez énekem és drága lelki ételem: A csodálatos manna; És hű forrás, ha szomjazom, a magányban is vidítóm, s az ég vigaszát adja.

8. Mit árthat nékem a halál? Hisz véred az én éltem! A tűző nap sem hat reám, mert Te vagy menedékem. Ha lelkem néha háborog, csak szólj egy szót, s már gyógyulok és csend honol e szívben. Ha szélviharban hányódom és vésszel küzd a hithajóm, Te horgonyom vagy nékem.

9. Ha eljutok majd egykoron az üdvnek örömébe, ott véred lesz a bíborom, a lelkem öltözéke. Majd ez legyen a koronám a feltámadás hajnalán, ha Atyám elé lépek! S ki eljegyeztél engemet, ó! Jézus, részem hadd legyen a boldogság, az élet!
</chapter>
<chapter name="122. Ó! világ, nézd, az Élet" cat="" music="0" image="0">
1. Ó! világ, nézd, az Élet a keresztfán függ érted és meg kell halnia. Lásd, mint hordozza terhét, a gúny, az átok szennyét, az örök Isten szent Fia!

2. Ó! jöjj és nézd csak jól meg, a teste csupa folt, seb és vérverejtékes; S a sebzett drága szívből ím sok-sok fohász száll föl, s mily fájdalmas és mélységes!

3. Ki bántott, drága Mester, hogy tele vagy rút sebbel, s a szíved megremeg? Hisz bűnt Te sose tettél, Te soha nem vétettél, Ó! miért is bántak így veled?

4. Csak én okoztam néked sok gyötrő szenvedésed, nagy súlyos vétkemmel; Ez vitt a keresztfára, s a szenvedések árja ó! mit tett drága szíveddel!

5. Hogy válladra Te vetted a kőnél súlyosb terhet, mit bűnöm okozott; Te átkozottá lettél és áldássá így tettél, mert balzsammá lett nagy kínod.

6. Ím nincsen bennem érdem, s Te kezes lettél értem az én sok bűnömért; És akárhogyan fájt is, Te eltűrted a gúnyt is és koronád sok tövisét.

7. A tartozásom oly nagy, mert szeretettel hordtad a sorsom szíveden; De ez csak arra késztet, hogy szolgáljalak Téged és néked adjam mindenem.

8. Ó! mit tehetnék érted, míg itt e földön élek, Úr Jézus, Te áldott? Ez egyet megígérem, hogy őrzöm hűn e szívben sok szenvedésed s halálod.

9. És bármerre is járjak, e szívben öröm árad, mert rád emlékezem: Ki szeretet vagy s béke, az ártatlanság tükre, s az örök hűség énnekem.

10. Jól mutatja a tükröm, mily nagy a vétkem, bűnöm, s hogy Istent sérti meg; Hogy nyomán mennyi bánat és mennyi vér, könny támad, s hogy Jézus miért szenvedett.

11. Már látom, mit kell tennem: a szívem ékesítem szent szelídségével és szeretettel bánok még azzal is, ki bántott sok rossz cselekedetével.

12. Ha gonosz nyelvek bántnak, ha jó híremnek ártnak, én mindazt eltűröm; És bosszút sosem állok, sőt mindent megbocsátok, mert ebben lelem örömöm.

13. A kereszt legyen sorsom, hogy győzzek bűnön, rosszon, sok rút szenvedélyen; És minden kívánságom, mit drága igéd vádol, ó! segíts, Jézus, elvetnem.

14. A gúnyt Te értem tűrted és értem hullt a könnyed, Úr Jézus, fenn a fán; Majd így juthatok végre a szentek seregébe az üdvösségnek nagy napján.
</chapter>
<chapter name="123. Jézus Istennek Báránya" cat="" music="0" image="0">
1. Jézus Istennek Báránya, kínjaidat ég s föld szánja. A nap, a nap sötétté változik, a föld, a föld reng és ingadozik.

2. Hegyek, halmok süllyedeznek, a kősziklák repedeznek, holtak, holtak sírból feltámadnak, a szent, a szent városban jelt adnak.

3. Íme a templom kárpitja kettéhasad és megnyitja helyét, helyét a szentek szentének, jelét, jelét Jehova frigyének.

4. Mind ezekből ó! mit értsünk? És szívünkbe vaj? mit véssünk? Isten, Isten végtelen kegyelmét, hozzánk, hozzánk csuda nagy szerelmét.

5. Fiát a szeretet Atyja kereszt kínjaira adja, értünk, értünk hogy eleget tégyen, urunk, urunk s üdvözítőnk légyen.

6. Köztünk van a Szentek Szentje: a híveknek ezt jelentse az ép az ép kárpit hasadása, földig, földig kettéhasadása.

7. Jézus, ki értünk szenvedtél, hogy éljünk, halálra mentél: Néked, néked szívből hálát adunk, holtig, holtig híveid maradunk.
</chapter>
<chapter name="124. Áll a Krisztus szent keresztje" cat="" music="0" image="0">
1. Áll a Krisztus szent keresztje elmúlás és rom felett, Krisztusban beteljesedve látom üdvösségemet.

2. Bánt a sok gond, űz a bánat, tört remény vagy félelem: Ő nem hágy el, biztatást ad, békesség van énvelem.

3. Boldogságnak napja süt rám, jóság, fény jár utamon; A keresztfa ragyogásán fényesebb lesz szép napom.

4. Áldássá lesz ott az átok, megbékéltet a kereszt; El nem múló boldogságod, békességed ott keresd!
</chapter>
<chapter name="125. Alleluja! Ím feltámadt Isten" cat="" music="0" image="0">
1. Alleluja! Ím feltámadt Isten dicső szent Fia! Legyőzte a sír hatalmát, bízzál benne, föld fia! Énekelje minden lélek: Krisztus él, alleluja!

2. Alleluja! Ím feltámadt, aki minket üdvözít! Vigasztalót küldött nékünk, ó! mily boldog örömhír! Alleluja, örvendezve ujjong ma az élő hit!

3. Alleluja! Ím feltámadt megváltónk, a szent Király! Azt ki híven bízik benne, le nem győzi a halál! Alleluja, dicsértessél, Krisztus, örök sziklavár!
</chapter>
<chapter name="126. Jézus Krisztus feltámadt!" cat="" music="0" image="0">
1. Jézus Krisztus feltámadt! Alleluja! Angyal, ember mondjon dalt, alleluja! Örvendezve zengjetek, alleluja! Tenger, föld és nagy egek! Alleluja!

2. Krisztus Jézus ismét él! Alleluja! Pedig meghalt vétkünkért! Alleluja! Halál, hol a te erőd? Alleluja! Bárány Jézus legyőzött! Alleluja!

3. A megváltó szeretet alleluja! Aratott itt győzelmet! Alleluja! Bár a sírnak foglya volt, Alleluja! Földön, égen áthatolt! Alleluja!

4. Én csak Krisztust követem, Alleluja! Övé szívem, életem! Alleluja! Tőle várom üdvömet: Alleluja! Boldog örök életet! Alleluja!
</chapter>
<chapter name="127. Hívő lelkek, zengjetek" cat="" music="0" image="0">
1. Hívő lelkek, zengjetek diadalmas zsoltárt, mert a komor felhőkön vidám sugár tört át! Jeruzsálem, ujjongj hát, megszűnt már a bánat; Örvendezz e nagy napon, Jézusunk feltámadt!

2. Ma a Lélek tavaszán győz a fény, az élet; A sír sötét éjéből Krisztus újraéledt. Hosszú, gyászos volt a tél, bűneinknek éje, és most mégis áttöré Jézus meleg fénye.

3. Alleluja! - zengjük most a feltámadottnak, Ki megtörte erejét sötétségnek, sírnak. Alleluja! - mi Atyánk, magasztaljon ének; Alleluja! néked is, éltet adó Lélek!
</chapter>
<chapter name="128. Jézus meghalt bűneinkért" cat="" music="0" image="0">
1. Jézus meghalt bűneinkért, harmadnap feltámadott; Mi megigazulásunkért mindenről számot adott. Mennyei szent Atyjának és Ő igazságának a váltságot megfizette a bűnösöknek helyette.

2. Életét maga letette önként és jó kedvéből, azt maga ismét felvette Isteni erejéből. Ó! csudáknak csudája! Íme az Isten fia értem életet áldozott, élővé holtból változott.

3. A meghalt Jézus vére szólt nékünk oly drága dolgot, mert e vér Isten vére volt, bűnt, halált ezzel oldott. Vér, melynek nincsen mása, ó! Betlehem forrása! Ó! Jézus egy áldozatja, Isten gyönyörű illatja!

4. Hogy ez kedves volt Istennek, azt azzal megmutatta, hogy szent testét ő Szentjének sírban soká nem hagyta és a halál kötelét, a koporsónak tőrét harmadnap széjjeloldozta, Fiát fogságból kihozta.

5. Jézus, én megholt életem, Jézus, feltámadásom, benned bűntől mentté lettem, Benned igazulásom. Ó! adj hát segítséget, lelki elevenséget, az új életben járásra, az első feltámadásra!
</chapter>
<chapter name="129. A csillagos nagy ég" cat="" music="0" image="0">
1. A csillagos nagy ég, s a roppant űr felett a trónod ott van, Jézusom és ott a szent helyed. A boldog égiek, az angyalseregek ott hálazsoltárt zengenek és hódolnak neked.

2. A hála hozzád száll, ó! Jézus, néked szól és áthatol a mennyeken az angyal-énekszó. Csak addig hallgatott fenn boldog énekük, míg Golgotának zord hegyén meghaltál érettünk.

3. Kik láttak Téged ott a messzi Golgotán, mint sírtak, mikor meghalál az átkos keresztfán. És láttak harmadnap, Te győztes, dicső hős, és nagy örömmel szólt szavuk: "Az élet Ura győz!"
</chapter>
<chapter name="130. Drága égi kegyelem" cat="" music="0" image="0">
1. Drága égi kegyelem, munkákodj a szívemben: Mosd le minden bűnömet, szabadíts meg engemet!

2. Eddig bűnben jártam én, életemben nem volt fény. S égi hang ha szólított, szívem némán hallgatott.

3. Segíts engem, Istenem, bűnbe többé ne essem; Békém benned meglelvén, néked éljek, higgyek én.

4. Jézus esd most érettem fenn a Szentek Szentjében; Jóra int és Ő tart meg, mert az Isten szeretet.
</chapter>
<chapter name="131. Ó! Úr Jézus! Egeknek nagy Királya!" cat="" music="0" image="0">
1. Ó! Úr Jézus! Egeknek nagy Királya! Kinek e földön végződvén munkája felmentél mennybe s boldogul ott élsz, mígnem eljössz és mindent megítélsz.

2. És bár e földön nem vagy már testeddel: De ígérted, Lelkeddel s kegyelmeddel mitőlünk távol soha nem leszel, Istenségeddel mindent megteszel.

3. Jézus! esedezz Istennek érettünk, hogy bocsássa meg, valamit vétettünk; Pótold ki mennyben fogyatkozásunk, tedd kedvessé ott imádkozásunk.

4. Szentlelkedet küldd hozzánk tanítónak, kit érezhessünk mi vigasztalónknak, ez élet sok keserűségében öntsön örömöt hívek szívében.

5. Ez a Lélek nyújtson oly reménységet, hogy mint mi fejünk, Te bírsz dicsőséget; Minket is felviszel, tagjaidat, hogy bírjuk örök szent hajlékidat.
</chapter>
<chapter name="132. Egy drága forrást ismerek" cat="" music="0" image="0">
1. Egy drága forrást ismerek és abból üdv fakad; Az eltörli a bűnödet, ha átadod magad. Ha átadod magad, ha átadod magad, az eltörli a bűnödet, ha átadod magad.

2. A jobb-lator is ott talált a bűntől enyhülést; És ott találtam Jézusra, Ki bűnbánatra készt, Ki bűnbánatra készt. És ott találtam Jézusra, Ki bűnbánatra készt.

3. Te drága Bárány Jézusom, légy áldva véredér'! A bűnok ellen oltalom az üdvözítő vér, az üdvözítő vér, az üdvözítő vér. A bűnök ellen oltalom az üdvözítő vér.

4. Bár jóra méltó nem vagyok, de bízok benned én: Hogy élet-koronát kapok az ádvent idején, az ádvent idején, az ádvent idején; Hogy élet-koronát kapok az ádvent idején.

5. A diadalmas nagy napon majd látom üdvömet és újra élő ajkamon új ének hangja zeng, új ének hangja zeng, új ének hangja zeng. És újra élő ajkamon új ének hangja zeng.
</chapter>
<chapter name="133. Áldott légy Krisztus, e világnak Ura!" cat="" music="0" image="0">
1. Áldott légy Krisztus, e világnak Ura! Atya Istennek szerető szent Fia! Bűnös népeknek ki vagy bizodalma és igazsága!

2. Hallgasd meg mostan mi könyörgésünket, fordítsd mireánk kegyesen szemedet: Jelentsd meg hozzánk a Te jó kedvedet és szerelmedet.

3. Kérünk, Úr Isten, hogy légy segítségül, gondot viselvén a mi életünkről, lelki és testi minden szükségünkről, üdvösségünkről!

4. Ne nézzed a mi számtalan bűnünket, bírjad lelkünket és mi életünket; Csak Te viseljed minden mi ügyünket, ne hagyj bennünket.

5. Senki bűnünktől meg nem szabadíthat, senki lelkünkben meg nem vigasztalhat, Kívüled senki meg nem oltalmazhat, meg nem nyugtathat.

6. Mert Te egyedül érettünk fáradtál, mi bűneinkért csak Te szomjúhoztál, kegyetlen halált mikoron kóstoltál, értünk áldoztál.

7. Csak Te vagy azért a mi oltalmazónk, Te vagy megváltónk és megszabadítónk, Te vagy az éltünk és egy bizodalmunk, minden jóságunk.

8. Azért tekints ránk, kegyelmes Istenünk, Ki vagy egyedül a mi reménységünk, ne hagyj tetőled elidegenednünk, sem tévelyednünk.

9. Ne uralkodjék a bűn mi szívünkben, semmi gonoszság ne légyen lelkünkben, az ártatlanság fényljék erkölcsünkben, egész éltünkben.

10. Dicséret légyen Atya Úr Istennek és néked egyetlen Egyszülöttének és egyetemben Szentlélek Istennek, megszentelőnknek.
</chapter>
<chapter name="134. Napban, holdban, mindenütt" cat="" music="0" image="0">
1. Napban, holdban, mindenütt jelek csodát hirdettek, nyögött a bús, véres föld, s emberszívek remegtek.

2. Hegyek, halmok rengenek, tajtékzik a tengerár, villám hasít, orkán dúl, minden lángol, tűzben áll.

3. Minden gőgös megremeg, minden gonosz szíve fél: Fénylő villámok között jön a Bíró s számon kér.

4. Megrendül a föld, az ég, mikor Krisztus visszajön! De te ne félj, kicsiny nyáj: Üdvösség vár, szent öröm!
</chapter>
<chapter name="135. Jézus Krisztus jön a felhőn" cat="" music="0" image="0">
1. Jézus Krisztus jön a felhőn, összegyűjti szent népét. Angyalsereg jön el véle magasztalva győzelmét: "Alleluja! Alleluja! Felragyog az öröklét!"

2. Minden szemnek meg kell látni dicsőségét, erejét; Akik verték, megcsúfolták, akik általszegezték, hatalommal visszatérni látják Isten Igéjét.

3. És ha szól majd harsonája, föld és égbolt megremeg! Mindaz, aki nem hitt néki, érzi már, hogy elveszett. Felharsan az angyalszózat: "Itt a végső ítélet!"

4. Dicséreted, dicsőséged zengjük, Uram, hálával; Tégy pecsétet szent művedre, csak Tiéd a diadal: "Jövel, Jézus, várva várunk, Jövel, Jézus, jöjj hamar!"
</chapter>
<chapter name="136. Ó! Jézus a szívem úgy vár" cat="" music="0" image="0">
1. Ó! Jézus a szívem úgy vár! Szent békédet úgy szomjazom! Hő vágyam a menny felé száll: Ó! Jöjj el már én Megváltóm! A szemem az égre tekint, úgy várom, hogy jöjj el megint, mert érzem, hogy közel vagy már, és lelkem oly epedve vár!

2. Ott lehetek, igéd szerint, szent Sionnak dicső hegyén. A szeretet így üdvözít, s már most éltet ez a remény. Szent kebledre borulok majd, és feledek könnyet és jajt, mert üdvömet megtalálom, ott Tenálad, hű Megváltóm.

3. A megszentelt, megváltott nép szent házadban boldogan él. Ha útjának végére ér, a gonosztól többé nem fél. Én isteni gyógyítóm jöjj, és hívedet emeljed föl! Úgy vágyom, hogy lássalak már, ó Jézus, a szívem úgy vár!
</chapter>
<chapter name="137. Néped oly várva vár" cat="" music="0" image="0">
1. Néped oly várva vár! Jézusunk, jöjj el már, ez hő imánk. Töröld a könnyeket, gyógyítsd a szíveket, hozd el a szenteknek örök honát!

2. Néped oly várva vár! Jézusunk jöjj el már, szívünk eped: Mentsd meg a csüggedőt, emeld fel, Jézus, őt, adj néki új erőt: Szentlelkedet!

3. Néped oly várva vár! Jézusunk, jöjj el már! Nagy Főpapunk, úgy várunk tégedet, áraszd ránk fényedet, adj örök életet, Úr Jézusunk!
</chapter>
<chapter name="138. Mondd, miért szunnyadsz" cat="" music="0" image="0">
1. Mondd, miért szunnyadsz, hisz vár égi otthon; miért nem vagy éber, e hon oly közel? Ébredj, ó! ébredj, és ölts lelki fegyvert, kelj fel és mondjad: Ó! Jézus, jövel!

2. Mondd, miért szunnyadsz és alszol ily későn? Győztesre vár csak a szent jutalom. Jézusunk nem késik, ő eljön hamar, Mondd hogyan állsz meg majd ama napon?

3. Félelem tölti el ezreknek szívét, mert gyötri lelkük a nagy számadás; Ó! figyelj, hív téged az égi szózat, harc után rád örök megnyugvás vár.

4. Miért vonz még múló és könnyelmű hívság, ábrándok útján a rossz tőrbe ejt. Törd szét ma láncát a rút szenvedélynek, számodra áldást a menny hona rejt.

5. Nézz fel az égre és várd híven Jézust, Ádventjét hirdetik már a jelek; Vigadj és örvendj, hisz Jézusunk jön már, s Ővele dicsfényben angyalsereg!
</chapter>
<chapter name="139. Ó! jöjj, ó! jöjj, Immánuel" cat="" music="0" image="0">
1. Ó! jöjj, ó! jöjj, Immánuel, hisz úgy vár téged Izráel. Mert tőled távol hontalan, s csak gyötrelme és kínja van. Örvendj! örvendj, ó! Izráel, mert eljövend Immánuel!

2. Ó! jöjj el, Jessze gyökere, az ellenséged győzzed le, a sötétséget űzzed el és járj előttünk fényeddel! Örvendj! örvendj, ó! Izráel, mert eljövend Immánuel!

3. Ó! jöjj el, áldott hajnalpír, Te vigasztalás, örömhír és törd át a bűn rút ködét és űzd el fagyos éjjelét! Örvendj! örvendj, ó! Izráel, mert eljövend Immánuel!

4. Ó! Dávid kulcsa, jöjj el már, hogy országodba kaput tárj! Ó! nyisd meg nékünk utadat, ne legyen részünk kárhozat. Örvendj! örvendj, ó! Izráel, mert eljövend Immánuel!

5. Ó! jöjj, felséges Istenünk, Ki Sína-hegyről szólt nekünk! Ó! törvényadó, hozd el hát az ádvent dicső hajnalát! Örvendj! örvendj, ó! Izráel, mert eljövend Immánuel!
</chapter>
<chapter name="140. Úgy várjuk visszajöttödet" cat="" music="0" image="0">
1. Úgy várjuk visszajöttödet, Úr Jézus, várunk téged! Mi tudjuk, hogy a trónon ülsz és híveidet véded. Ki benned hisz, kit hazahívsz, az emelt fővel járhat és jutalma van nálad!

2. Hű szívvel várjuk jöttödet és békén tűrünk mindent, mert vigaszt nyújt a gondolat, hogy megváltottál mindket. Mi tudjuk azt, hogy vélünk vagy és megosztod a terhet, mert végtelen szerelmed!

3. Ó! Jézus, várunk Tégedet, mert nálad van már szívünk! És tudjuk: itt vagy lélekben, s ez boldogságunk nékünk. A lelkünk vár: Ó! jöjj el már és hozd el üdvünk napját, a szívünk szent nyugalmát!

4. Ó! Jézus, tudjuk biztosan, hogy nemsokára eljössz és boldog hittel várjuk már az örömhozó felhőt! Mily szép lesz majd a pillanat, az áldott örömünnep, mely elhozza üdvünket!
</chapter>
<chapter name="141. Halld, ó! halld, mily hangos szó" cat="" music="0" image="0">
1. Halld, ó! halld, mily hangos szó hatja át az egeket! Angyalkarok zengenek: Krisztus Urunk közeleg, Krisztus Urunk közeleg!

2. Halld az égi trombitát, megremeg a föld, az ég! "Ébredjetek igazak, itt a boldog öröklét, itt a boldog öröklét!"

3. Nézd ím jő már Jézusunk, néki hódol ég és föld! Krisztus váró boldog nép, szent örömmel üdvözöld, szent örömmel üdvözöld!

4. Jöjj az Úrhoz, te is jöjj, vár az örök békehon! Örök ott a boldogság, szeretet és nyugalom, szeretet és nyugalom!
</chapter>
<chapter name="142. Bizony meglészen az idő" cat="" music="0" image="0">
1. Bizony meglészen az idő, hogy eljön Isten Fia; A jókat, gonoszokat ő nagy ítéletre hívja. Sírásba fúl a nevetés, tűz pusztít majd és földrengés, mint Péter rég megírta.

2. A trombitaszó felharsan és hallja minden nemzet; Hangjára majd feltámadnak a sírban nyugvó testek. Kik akkor még élni fognak, egy szóra mind elváltoznak, az Úrtól megújulnak.

3. Majd olvassák az angyalok a nyitott, égi könyvet; Hisz feljegyeztek minden szót és minden földi tettet. Így mindenki ott meghallja és Jézus előtt megvallja, hogy mit tett életében.

4. Ó! Jézus, segítsd véredért a végső ítéletben, hogy nevem ott találtassék az élet szent könyvében. Bár nincsen erről kétségem, mert legyőzted ellenségem, a bűnért megfizettél.

5. Légy, Uram, nékem szószólóm, ha jössz az ítéletre; Ím tehozzád fohászkodom, hadd jussak közeledbe. És a megváltott hívekkel vígy örömben a mennybe fel, mit Te szereztél nékünk!
</chapter>
<chapter name="143. A jöttöd miként várjam" cat="" music="0" image="0">
1. A jöttöd miként várjam, s hogyan fogadjalak, hogy dicsőséged lássam, s szívembe zárjalak? Ó! Jézus, gyújts e szívben most szent szövétneket, hogy keressem és értsem Te szent tetszésedet.

2. A Sion hintett néked zöld pálmaágakat, s én dicsérlek most Téged mondván zsoltárokat. A szívem örvendezve csak Téged dicsőít és buzgón zengedezve hirdeti Tetteid.

3. Ó! mit is tettél értem, mint szerzél örömet! A testem és a lelkem kínok-közt szenvedett; Bár áldott országodból én rég kiűzettem, Te örök jóvoltodból azt visszanyerhettem.

4. Én rút fogságban voltam, Te megszabadítál és voltam gyalázatban, Te felmagasztaltál; És égi dicsőségre Te magad emeltél, az örök üdvösségre kegyesen segítél.

5. Az örök fényességből e földre mi hozott? A szerelmed, mely mennyből engemet meglátott. Mert láttad e világot, s a tenger szenvedést; Otthagyván mennyországot Te hoztál derűt, fényt.

6. Ezt jól szívedbe véssed, kit bánat ért vagy gyász, ha lelki szenvedésed, sok bűnöd megaláz; Ó! ne félj, közel van már a Te segítséged, mert Jézus földre szállván hozza békességed.

7. Már éjjel, nappal nem kell azon bánkódnotok, hogy pislákoló hittel miként fogadjátok; Mert jön a fehér felhőn az élő szeretet, hogy megszűnjék a földön a bűn s a gonosz tett.

8. Ó! ne féljetek tőle, bár sok a bűnötök, hisz elfedezte őket hű Üdvözítőtök. A megtért bűnösöknek Ő hoz üdvösséget, a benne reménylőknek Ő ad örökséget.

9. Te ne félj ellenségtől, se mérges nyilától, a szabadítás eljön az egek Urától; Mert jön már Jézus, jön már és győzve, hogy győzzön és zúg és zeng a zsoltár s béke lesz a földön.

10. Az Úr ítélni jő el Ő szent haragjában, de híveihez keggyel, öröm olajával. Ó! jöjj el dicsőségünk, a lelkünk óhajtoz; Hisz Te vagy örökségünk, ó! emelj magadhoz!
</chapter>
<chapter name="144. Ébredj ember, hangzik folyton" cat="" music="0" image="0">
1. Ébredj ember, hangzik folyton az őrnek hangja fent a tornyon, az éjfél már elérkezett! Sion népe, ébredj, kelj fel, ím zeng a szózat, téged kérlel: Hol, merre vagytok ti szüzek? Jön vőlegényetek, a mécsest töltsétek, alleluja, az Úr eljő, itt az idő és vár az égi mennyegző!

2. Sion hallja mindezt ébren, a szíve ujjong örömében és siet, hogy Őt fogadja. Mert jön Krisztus, kürtök zúgnak, a földön élők porba hullnak: Ím felkent az Ő csillaga. Jöjj égi trónodról, az Úrnak jobbjáról, üdv, hozsánna, add, láthassunk, hogy vigadjunk és véled együtt lakhassunk!

3. Ember, angyal ékes nyelvén nagy dicső voltod énekelvén, hadd pengjen hárfa, cimbalom. Tizenkét gyöngykapu tárja az utunk égi angyal karba. Szent trónod elé Jézusom, ím szem még nem látott és fül még nem hallott ily örömet. A szív örvend, s nálad ott fent majd örök alleluját zeng!
</chapter>
<chapter name="145. Az erős Isten, uraknak Ura" cat="" music="0" image="0">
1. Az erős Isten, uraknak Ura, szól és e földet mind előhívja, támadatról és nap enyészetről, nagy szépséggel a sion hegyéről eljő az Isten Ő fényességében, semmit el nem hallgat itéletében.

2. Emésztő tűz mégyen Ő előtte, nagy forgó szélvész lészen körüle; Szólítja az eget és a földet, hogy megítélje minden Ő népét, mondván: gyűjtsétek ide a híveket, kik áldozattal vették kötésemet!

3. Az egek hirdetik igazságát az Istennek, mert ítél igazat. Én népem, hallgasd meg, szólok neked, mert bizonyságot teszek ellened, Én tenéked erős Istened vagyok, áldozatiddal keveset gondolok.

4. Szükségben Tőlem segítséget kérj, Én megsegítlek, hogy engem dicsérj! A gonosznak mond Isten: de mire vészed törvényem a te nyelvedre? Kötésem szájjal vallod, de gyűlölöd intésemet és igémet megveted.

5. És mikoron te látod a lopót, együtt futsz véle, dolgát javallod; A paráznákkal örömest mulatsz, rossz társaságnak gyakran helyet adsz; Szájaddal szólasz nagy sok gonoszságot, nyelveddel szerzesz sok háborúságot.

6. Leülsz és atyádfiát megszólod, az anyád fiát is rágalmazod; Ezt míveled, de én csak hallgatok. Azt véled, én is csak olyan vagyok. Mint szintén te, de téged előveszlek és szemlátomást bűnödről megfeddlek.

7. Ezt mostan eszetekbe vegyétek. Kik az Istenről elfelejtkeztek, hogy mentség nélkül el ne rántsalak! Az becsül engem, aki hálát ad; Mond Isten: az ilyen ember jár jó úton és segedelmem néki jelen vagyon.
</chapter>
<chapter name="146. Ó! Jeruzsálem, szép honom" cat="" music="0" image="0">
1. Ó! Jeruzsálem, szép honom, úgy vonzod szívemet, ó! mikor lelek enyhülést és örök örömet?

2. A falad tiszta drágakő, a kapud drágagyöngy; És minden utcád színarany és színes fényözön.

3. A gyönyörűség kertje vagy, én égi otthonom; Hisz benned béke lakozik és boldog nyugalom.

4. Ó! drága Jézus, Mesterem, úgy várlak: jöjj el már! Mert tudom, égi hazámban a hajlék készen vár!
</chapter>
<chapter name="147. A bánat éje nem örök" cat="" music="0" image="0">
1. A bánat éje nem örök, az örömhajnal ránk köszönt, mert Isten igaz szándéka a dicső menny ajándéka.

2. Most öröm száll a szívünkbe, az üdvösségnek öröme; A szív tovább nem szomjazik, csak Istenben gyönyörködik.

3. Ó! könnyesszemű vándortárs, az Isten dolga mily csodás: A bú örömre változik és minden sebed eltűnik.

4. Már nem emészt a félelem és nem kínoz a gyötrelem; Mert nem lesz könny, sem sóhajtás, csak örök örömujjongás.

5. Csak emeld fel a szemedet, a hajnalcsillag közeleg; Ó! nyisd meg szíved ajtaját és fogadd be szent sugarát!

6. Ó! légy áldott, szép hajnalpír, hisz véled jön az örömhír, már nem látunk több éjszakát, mert örök nappal virrad ránk!
</chapter>
<chapter name="148. Nincs maradandó városunk" cat="" music="0" image="0">
1. Nincs maradandó városunk a földön, ahol lakozunk; De szívünk, lelkünk boldog már, mert örökségünk készen vár, mert örökségünk készen vár.

2. Nincs maradandó városunk; Az égi honba vágyódunk, mert Sionban nincs elmúlás, csak fény van ott és ragyogás, csak fény van ott és ragyogás!

3. Ó! Édes, égi örök hon! Te áldott békés otthonom; A vágyak szárnyán Istenem, a szívem hozzád emelem, a szívem hozzád emelem.

4. Csak várj én szívem, csitulj el;  A boldog nap még nem jött el, csak tegyed azt, mit Isten mond; S az újföldön lesz otthonod, S az újföldön lesz otthonod.
</chapter>
<chapter name="149. Az Úrnak áldott nagy kegyelme" cat="" music="0" image="0">
1. Az Úrnak áldott nagy kegyelme üdvözít engem, semmi más; Erre oktatja elmém, lelkem Isten szava, a Szentírás; S az igazságra megtanít: Kegyelem az, mi üdvözít!

2. Érdemem nem szerezhet nékem üdvösséget és életet, egyedül Jézusé az érdem, övé a hála, tisztelet; Halála hitben erősít, kegyelme által üdvözít.

3. Őt Isten küldte kegyelemből, s magára vette bűnömet; Mi az, mi barátoddá tette, van-e rá, szívem, érdemed? Ő jót akar és megsegít, kegyelme által üdvözít!

4. Kegyelem minden mindörökre, míg igazságossága tart, amit az Isten szava hirdet és vélünk kinyilatkoztat; Hitünk is ezen alapszik, a Bárány Jézus üdvözít.

5. Kegyelem minden, de ha vétve kegyelmét balgán megveted, hiába emeled az égre kérőn, esengőn kezedet; Mert nem óvja kegyelme azt, ki tudva bűnhöz bűnt ragaszt.

6. Istenünk tárva-nyitva tartja kegyelme áldott kapuját, ha gyötör vétek, bűn és bánat, e drága kapun lépjünk át; Hol nyernék olyan biztatást, mit Isten szent kegyelme ád?

7. Bár jól ismerem vétkes voltom, mégis tudom, Ő üdvözít, örömmel bízik Benne lelkem, mert vére engem megtisztít. S ha elnémít majd a halál, kegyelme bizton rám talál!
</chapter>
<chapter name="150. Mennyei otthonom: Éden" cat="" music="0" image="0">
1. Mennyei otthonom: Éden, békédre vágyom én! Csüggedő szívemre árad belőled égi fény. Mennyei otthonom: Éden, szentséges béke hon, e nyugtalan, békétlen földről én tehozzád vágyódom.

2. Megpihen végre a szívem, örömben úszik majd: s hogyha az Úr elé lépek, ott zengek háladalt! Mennyei otthonom: Éden, szentséges béke hon, e nyugtalan, békétlen földről én tehozzád vágyódom.

3. Jézusom hajléka: Éden, ezerszer áldott szent, üdvözült seregek ajkán új ének hangja zeng! Mennyei otthonom: Éden, szentséges béke hon, e nyugtalan, békétlen földről én tehozzád vágyódom.
</chapter>
<chapter name="151. Jézus Krisztus bennem él!" cat="" music="0" image="0">
1. Jézus Krisztus bennem él! Halál, hol a te hatalmad? Síromból is előhív és ad örök nyugodalmat. Megdicsőít jó Uram: Ez az én bizodalmam!

2. Jézus él, a nagy király: Övé égen, földön minden; Véle együtt örököl, aki benne bízik híven. Istennél van jutalmam: Ez az én bizodalmam!

3. Jézus él és megmenti, aki bűnét bánja mélyen; Szent kegyelmét ígérte, hogy a bűnös hozzá térjen. Hitben átadom magam: Ez az én bizodalmam!

4. Jézus él! Az üdv enyém, én meg Krisztusé, egészen. Semmi meg nem tántorít, az Ő példáját ha nézem. Mindig Ő lesz oltalmam: Ez az én bizodalmam!

5. Jézus él! Mily boldogság! Tőle többé el nem választ sem sötétség hatalma, sem dicsőség, sem a bánat. Ő ad erőt harcomban: Ez az én bizodalmam!

6. Jézus él! S ki benne hisz, azt a halál le nem sújtja. Jézus Krisztus szívemben szent reménység tüzét szítja. Zengje szívem boldogan: Jézus, én bizodalmam!
</chapter>
<chapter name="152. Jézus, én bizodalmam" cat="" music="0" image="0">
1. Jézus, én bizodalmam és megváltóm életemben, Benned van nyugodalmam, nem kell semmitől rettegnem, halál nagy éjszakája, nem rettent már fullánkja.

2. Jézus, én Megváltóm, él, én is látom az életet; Leszek Üdvözítőmnél, immár semmi sem rettenhet: Ő a fő és nem hagyja, hogy elvesszék egy tagja.

3. Reménység kötelével Véle már összeköttettem, erős hitem kezével már Őbelé helyeztettem; El nem szakaszt Tőle már sem élet, sem a halál.

4. Földi porból vett porom végre ismét porba tér meg, de föltámaszt egykoron megváltóm, hogy véle éljek. Dicsőségben, szentségben: Nála leszek mennyekben.

5. Ismét éltet olt belém és meglátom színről színre, szemtől szembe nézem én: Ki hordozott hitből hitbe. Megdicsőült testemben élek majd a mennyekben.

6. Ami fáj itt és sóhajt, az ott lészen dicsőséges; Földből szépen ott kihajt, mi itt ínségekkel teljes. Erőtelenségemet, ott leteszem bűnömet.

7. Bátorságban legyetek: Jézus hordoz, mint övéit, hát ne keseregjetek: Krisztus újonnan megépít. Angyalának szavára felkeltek nemsokára.

8. Vessétek meg mind bátran a halált, a sírnak mélyét, hisz az Úrral mindnyájan ünneplitek legyőzését! A sok gondot, bánatot eltiporja lábatok!

9. Emeld fel hát lelkedet, hagyj el minden földi vágyat; Bízd rá arra szívedet, kiből üdvösséged árad. Jézusnál tartsd kincsedet, légyen Jézusé szíved!
</chapter>
<chapter name="153. Drága hon, ragyogóbb, mint a nap" cat="" music="0" image="0">
1. Drága hon, ragyogóbb, mint a nap, felhőn túl téged lát hitszemünk; Jó Atyánk szava szól bíztatón, készen vár megígért lakhelyünk. Ott az Úr vár reánk, miénk lesz ama szent égi hon. Ott az Úr vár reánk, miénk lesz ama szent égi hon.

2. Boldog üdv, szent öröm vár reánk. Szívünk zeng, vígan szól énekünk; Lelkünk nem szomorú többé már, hálaszó dicsér most Istenünk. Ott az Úr vár reánk, Miénk lesz ama szent égi hon. Ott az Úr vár reánk, Miénk lesz ama szent égi hon.

3. Jó Atyánk, felséges Istenünk elküldé egyszülött szent Fiát; Zengjük most szerelmét boldogan, életünk örömét, áldását. Ott az Úr vár reánk, Miénk lesz ama szent égi hon. Ott az Úr vár reánk, Miénk lesz ama szent égi hon.
</chapter>
<chapter name="154. Jövel, Szentlélek Isten" cat="" music="0" image="0">
1. Jövel, Szentlélek Isten, tarts meg minket igédben, ne legyünk setétségben: Maradjunk igaz hitben.

2. Szenteld meg mi szívünket, világosítsd elménket, hogy érthessük igédet, mi édes Mesterünket.

3. Adj isteni félelmet és bizonyos értelmet; Igéddel taníts minket, gerjeszd fel mi szívünket.

4. Vigasztald meg elménket; Mindenben segíts minket; Öregbítsed hitünket, távoztassad bűnünket.

5. Hogy Téged az Atyával és az Ő szent Fiával dicsérhessünk mindnyájan a fényes mennyországban.
</chapter>
<chapter name="155. Erőnek és hitnek Lelke" cat="" music="0" image="0">
1. Erőnek és hitnek Lelke, tanítónk és nevelőnk, alkotója minden jónak, amit Isten kezd bennünk, egykor Te a prófétáknak, királyoknak seregét, szent hadát a hitvallóknak, erős kézzel vezetéd.

2. Ajándékid sokaságát áraszd bőven mireánk, segítsd bátor, bízó szívvel megvallanunk jó Atyánk; Adj erőt, hogy szent oltárán feláldozzuk életünk és a hitnek nagy harcában győzedelmet nyerhessünk.

3. Ábrahámnak bizodalmát, reménységét add nekünk, akadályt és gátat törve, add, hogy végül győzhessünk; Add hogy éltünk minden percét Istenünknek szenteljük, kegyelmében ne csak tétlen, rest szolgaként reméljünk.

4. Mózes lelki gazdagságát, szelídségét add nekünk; Társaink ha bűnbe esnek, könyörögjünk érettük. Érző lelket adj minékünk, részvétteljes új szívet; Add, hogy híven képviseljük a Te drága igédet.

5. Dávid harci merészségét, elszántságát add nekünk, hogy bízva a kősziklában minden gáton áttörjünk. Ellenséget, jóbarátot, add, hogy híven szeressünk és hogy teljes bűnbánattal kegyelmedet keressük.

6. Illés erős, bátor lelkét add minékünk, jó Atyánk, hogy a hitben, igazságban megállhassunk igazán. Bálványisten szobra előtt soha meg ne hajoljunk, add, hogy Téged mindig bátran, hű tanúként megvalljunk!

7. Adj szívünkbe erős hitet, apostoli szent tüzet, hadd terjedjen minden tájon ajkunkról az üzenet; Szentelt ajkú hű követek, tanítványok hadd legyünk, kik hirdetjük igazságod vidám szívvel mindenütt!

8. István hitét, békességét, reménységét add nekünk, ha a bűnnek gonoszsága viharként tör ellenünk; Sűrű éjnek nagy sötétjét öröm fénye törje át, végső próba éjszakáján lássuk Jézus orcáját!

9. Erőnek és hitnek Lelke, tanítónk és nevelőnk, alkotója minden jónak, amit Isten kezd bennünk; Isten Lelke, benned bíztak pátriárkák, próféták, tanítványid s hitvallóid, jövel, áradj most reánk!
</chapter>
<chapter name="156. Jövel, Szentlélek Úr Isten" cat="" music="0" image="0">
1. Jövel, Szentlélek Úr Isten, töltsd be szíveinket épen mennyei szent ajándékkal szívbéli szent buzgósággal, melynek szentséges ereje nyelveket egyező hitre egybegyűjte sok népeket, kik mondván így énekeljenek: Alleluja! Alleluja!

2. Te, szentségnek új világa, igédnek vezérelj útjára, taníts téged megismernünk, Istent Atyánknak neveznünk. Őrizz hamis tudománytól, hogy mi ne tanuljunk mástól és ne légyen több más senki, hanem Krisztus, kiben kell bízni! Alleluja! Alleluja!

3. Ó! mi édes Vigasztalónk, légy kegyes megoltalmazónk, hogy maradjunk utaidban, ne csüggedjünk háborúnkban. Erőddel elménket készítsd. Gyenge hitünket erősítsd, hogy halál és élet által hozzád siessünk hamarsággal! Alleluja! Alleluja!
</chapter>
<chapter name="157. Isten Lelke: égi fény" cat="" music="0" image="0">
1. Isten Lelke: égi fény, szívem mélyén gyújts reményt, bűnnek éjét űzzed el, tölts be drága fényeddel!

2. Isten Lelke: tiszítsd meg szent erőddel szívemet! Ó! mily sokat bűnözött, őrködj most e szív fölött.

3. Isten Lelke: szent öröm, béke, vigasz Tőled jön; Gyógyítsd meg a szívemet, áldd meg gyönge lelkemet!

4. Isten Lelke: égi fény, vigaszoddal légy enyém, minden bálványt pusztíts el, töltsd be szívem lényeddel!
</chapter>
<chapter name="158. Jövel Szentlélek Úr Isten" cat="" music="0" image="0">
1. Jövel Szentlélek Úr Isten, Ki Atyával vagy egy Isten; Tégy mivelünk kegyelmesen a Krisztusnak érdeméért!

2. Bűnösök vagyunk előtted, mert nem fogadtuk intésed; Bűneinket elfedezzed a Krisztusnak érdeméért!

3. Áldd meg, Szentlélek, szívünket. Szenteld meg a mi lelkünket, újítsd meg természetünket a Krisztusnak érdeméért!

4. Viseljed a mi gondunkat, néked adtuk mi magunkat, vezéreld a mi utunkat a Krisztusnak érdeméért!

5. Szentlélek! kérünk, irgalmazz és minden bűntől oltalmazz, kárhozat ellen légy támasz a Krisztusnak érdeméért!

6. Minden keserűségünkben és életünknek rendiben bátoríts minket hitünkben a Krisztusnak érdeméért!

7. Az igaz hitnek gyümölcsét, a szeretet egyességét; Plántálj mindenütt jó hitet a Krisztusnak érdeméért!

8. Szentlélek! kérünk Tégedet, oltalmazd a Te Igédet; Ismerhessünk meg Tégedet a Krisztusnak kegyelméért!

9. Dicsőség Atya Istennek, Fiúnak, Üdvözítőnknek, a Szentlélek Úr Istennek, Szentháromság egy Istennek!
</chapter>
<chapter name="159. Ó! Jöjj el Isten lelke" cat="" music="0" image="0">
1. Ó! Jöjj el, Isten Lelke és gyújts szívünkben fényt, ó űzzed tőlünk messze, ki rosszat tenni készt! És égi lánggal, tűzzel Te érintsd nyelvünk, szánk, hogy híven, igaz szívvel megvalljuk, jó Atyánk!

2. Ó jöjj, kit szívünk vágyott, kit Jézus küld nekünk, s adj hősi bátorságot, hogy el ne csüggedjünk. Ó jöjj, és szállj e földre, hol megfogyott a hit, és azt add, Isten Lelke, mi hinni megtanít.

3. A tévely úr e földön, és kérkedik a bűn, s hogy pusztítása győzzön, ím rontni meg nem szün. Tedd hűségessé lényünk a próbák éjjelén, hogy Lelked által győzzünk a szívünk félelmén.

4. Ó add, hogy mindazt valljuk, mit szent igéd tanít, s hogy bátran, hittel szóljuk, mi szépre, jóra int. A harcunk bármily terhes, a hitünk megújul, mert élő, s mindig győztes az evangélium.

5. Az ige égi fényjel, mely hívón megjelen, hogy lássa minden ember, és hozzád térhessen. S ha jönnek mind a népek, hogy téged áldjanak, ó! vajon távol tőled ránk várjon kárhozat?

6. Bár méltán sújtna minket ily szörnyű büntetés, mert halljuk szent igédet és hitünk oly kevés. De térdet, fejet hajtva ím sírva kérlelünk, az ige áldott napja hadd ragyogjon nekünk.

7. Ó! Isten Lelke, készíts új pünkösd ünnepet, és tölts be, áldj meg, békíts, Ó! Végezd művedet. Ó! Nyiss meg minden szívet és néped ajakát, hogy nagy erővel zengje az üdvnek szózatát!
</chapter>
<chapter name="160. Úr Jézus Krisztus, légy velünk" cat="" music="0" image="0">
1. Úr Jézus Krisztus, légy velünk, s a Szentlelket küldd el nekünk, hogy hitünkben erősítsen, s az igazságra vezessen!

2. Adj ajkunkra új éneket, gyújts szívünk mélyén szent tüzet, hadd értsen elménk mind többet és tedd erőssé hitünket.

3. Míg fenn az égben zenghetünk: Szent, szent az Úr, mi Istenünk! S majd színről színre láthatunk és égi fényben állhatunk!

4. Dicsőség légyen Tenéked, Atya, Fiú és Szentlélek; Néked dicső Szentháromság mindörökké mondjunk hálát.
</chapter>
<chapter name="161. Szentlélek, végy körül bennünket" cat="" music="0" image="0">
1. Szentlélek, végy körül bennünket, szenteld meg szívünket, készíts neved imádására, magasztalására, hogy téged szívből imádhassunk, hálákat adhassunk: Hisszük, a mi szánknak szózatja egeid meghatja.

2. Szentlélek, imádunk mi Téged, valljuk Istenséged, hisszük, hogy az új ember szíve saját kezed míve. Te vagy a hitnek mind szerzője, mind elvégezője, Te gyújtasz szívünkben világot, forró buzgóságot.

3. Szakaszd el hát most is szívünket, minden érzésünket a sok hiábavalóságtól, e csalárd világtól, hogy az igének hallgatói, légyünk megtartói; Mely szívünkben gyökeret verjen, gyümölcsöt teremjen.
</chapter>
<chapter name="162. Isten Lelke, légy velem" cat="" music="0" image="0">
1. Isten Lelke, légy velem, őrködj minden léptemen; Biztonságban járjak én itt az élet ösvényén; Fáradt lelkem készítsd fel, töltsd be égi békéddel! Isten Lelke jöjj, vezess égi honba engemet!

2. Isten Lelke, jó barát, kísérj minden vészen át; Ûzd el súlyos kételyem, jóban, rosszban légy velem. Benned bízom szüntelen, tápláljad reménységem. Isten Lelke, jöjj, vezess égi honba engemet!

3. Hogyha órám itt lejár, rám a csönd, a béke vár; Fel van írva már nevem Jézusért a mennyekben; Álmélkodva láthatom, mit tett értem Jézusom. Isten Lelke, jöjj, vezess égi honba engemet!
</chapter>
<chapter name="163. Jövel, élet Lelke" cat="" music="0" image="0">
1. Jövel, élet Lelke, jövel, igaz, örök Úr Isten! Töltsd be szívünk nagy erővel, lelkünket is szüntelen, így lesz világosság, fény, sötétségünk megszűnvén.

2. Örök Isten, adjál nékünk bölcsességet, értelmet, akaratunk, minden tettünk, hadd keresse kedvedet; Ismereted nagy legyen, senki ne tévelyegjen.

3. Bizonyságot tégy mibennünk, fiaid hogy mi vagyunk, kik mindenkor reád nézünk, próbák útján ha járunk; Sújtó kezed áldást ad, mert szerető Atyánk vagy.

4. Édesgess, hogy kedvvel s bízvást eleidbe járuljunk, indíts bennünk fohászkodást, hogyha szólni akarunk; Jusson hozzád kérésünk, s erősödjön szent hitünk.

5. Hogyha ránk tör próba, ínség, szívünk kiált gyakorta: Úr Istenünk, mondd, meddig még! Búnak mikor lesz fogyta? Akkor adj bizodalmat, tűrést, hitet, nyugalmat.

6. Hatalmas és erős Lélek, Te megígért szentlélek! Növeld bennünk hatalmadat, hogyha Sátán ránk támad; Adj jó fegyvert harcunkhoz, áldást minden munkánkhoz!

7. Hitünk, Uram, oltalmazzad, biztonságunk rajtad áll, ne gyengítse soha gúny azt, ne rontsa meg a halál; S énünk hogyha ellentmond, azt tegyük, mit igéd mond.

8. Ha véget ér földi utunk, biztatást adj szívünkbe: Feltámadva hozzád jutunk mennyei nagy örömre, melyet rendelt Istenünk, s ki nem mondhat a nyelvünk.
</chapter>
<chapter name="164. Isten Lelke, béke Lelke" cat="" music="0" image="0">
1. Isten Lelke, béke Lelke, töltsd be most a szívemet! Szomjas lelkem téged áhít, várom már a jöttödet. Jöjj el már, jöjj el már, mert a szívünk várva vár; szomjas lelkem téged áhít, Isten Lelke jöjj el már!

2. Nálad nélkül nincsen békém, szívem nyugtot nem talál. Jöjj szívembe , Isten Lelke, várva várlak, jöjj el már! Jöjj el már, jöjj el már, mert a szívünk várva vár; szomjas lelkem téged áhít, Isten Lelke jöjj el már!

3. Térdre hullva kérlek téged, szánd meg gyönge lelkemet; küldjél rám is égi áldást, öntsd ki szent szerelmedet! Jöjj el már, jöjj el már, mert a szívünk várva vár; szomjas lelkem téged áhít, Isten Lelke jöjj el már!

4. Tisztaságban őrizzed meg, áldjad, óvjad szívemet; lelkemet a békességgel, szent erőddel töltse meg! Jöjj el már, jöjj el már, mert a szívünk várva vár; szomjas lelkem téged áhít, Isten Lelke jöjj el már!
</chapter>
<chapter name="165. Égi áldás szent esője" cat="" music="0" image="0">
1. Égi áldás szent esője, Jézus Krisztus, hulljon rám, lelkem tikkadt, szomjas földje hadd fogadja záporát! Adj esőt, kegyesőt, szomjas lelket üdítőt!

2. Jó Atyám, ha szent esődet küldöd fáradt népedre, néhány áldott égi csöppet hullass bűnös lelkemre! Adj esőt, kegyesőt, szomjas lelket üdítőt!

3. Oly sokáig tévelyegtem távol Tőled, Jézusom; Most, hogy Rád talált a lelkem, irgalmadra szomjazom. Adj esőt, kegyesőt, szomjas lelket üdítőt!

4. El ne hagyjál, Isten Lelke, tégy Te engem látóvá; Jézus Krisztus nagy kegyelme lesz majd így megtartómmá! Adj esőt, kegyesőt, szomjas lelket üdítőt!

</chapter>
<chapter name="166. Ne szállj perbe énvelem" cat="" music="0" image="0">
1. Ne szállj perbe énvelem, ó! én édes Istenem! Mert meg nem igazul Teelőtted lelkem: Elkárhoztathatsz engem.

2. Mert én anyám méhében fogantattam vétekben, e világra lettem eredendő bűnben, kárhozatos esetben.

3. Néked bűnöm megvallom, mert én azzal tartozom; Te bocsáthatod meg, bizonnyal jól tudom: Segítségedet várom.

4. A Sátánnak kezéből, bűneimnek tőréből, ments ki megérdemlett nagy veszedelmemből: Tekints reám az égből!

5. Én fertelmességemet és oly nagy sok vétkemet, mikkel megfertőztem undokul lelkemet, rútitottam testemet:

6. Bocsásd meg, ó! Úr Isten! Ó! áldott Atya Isten! Kegyelemmel bőves, irgalmas jó Isten! Nagy türelmű szent Isten!

7. A Te áldott Szentlelked, kérlek, tőlem el ne vedd, sőt újítsd meg bennem, hogy dicsérjem neved, szolgálhassak Tenéked.

8. Reád bíztam magamat, Te viseljed gondomat, igazgasd jó útra az én lábaimat és minden szándékimat.

9. Vigasztald meg szívemet, búban epedt lelkemet; Ne hányd szemeimre undok vétkeimet és cselekedetimet.

10. Mindörökké áldassál és felmagasztaltassál áldott Atya Isten, a Te szent Fiaddal, Szentlélek áldásával!
</chapter>
<chapter name="167. Ím megtört szívvel állunk trónodnál" cat="" music="0" image="0">
1. Ím megtört szívvel állunk trónodnál, jó Atyánk; Ó! könyörülj meg rajtunk! Ezt kéri szívünk, szánk.

2. Nézd, elszorult a szívünk és szemünk csupa könny; Úgy fáj most minden bűnünk, ó! könnyíts lelkünkön!

3. Úr Isten, Lelked által új utat tárj elénk, hogy haladhassunk bizton ez úton Tefeléd!

4. A lelkünk reád bízzuk, mi drága, jó Atyánk, mert szívünk nálad nyugtot és enyhülést talál.

5. Ki, Uram, benned bízik, azt híven vezeted; Majd koronát adsz néki és örök életet!
</chapter>
<chapter name="168. Légy irgalmas, Úr Isten" cat="" music="0" image="0">
1. Légy irgalmas, Úr Isten, minékünk, mert ellened álnokul vétkeztünk, mégis benned vagyon reménységünk, bár bűnünkkel Téged ingerlettünk.

2. Vedd el rólunk méltó haragvásod és mutassad nagy irgalmasságod, hogy ismerjük meg ebből jóvoltod: Vedd el rólunk ezenképpen átkod.

3. Csak bűn a mi gyarló természetünk, álnokságban, vétekben születtünk, veszedelmes a mi földi éltünk, elkárhozunk, hogyha meg nem térünk.

4. Voltaképpen ellened vétkeztünk, látásodra gonoszt cselekedtünk, igaz vagy Te, nem kell kételkednünk, győzedelmes, ha megítéltetünk.

5. Derékképpen tisztítsál meg minket, mosd el rólunk Fiadért bűnünket és elveszett szép öltözetünket, ránk feladván fogadd el lelkünket.

6. Siess belénk új szíveket adni, Szentlelkeddel lelkünk megújítni, tiszta hittel megajándékozni: Add örökké szent színedet látni.
</chapter>
<chapter name="169. A töredelmes szívet" cat="" music="0" image="0">
1. A töredelmes szívet, Te, Uram, szereted, az engedelmes lelket soha meg nem veted. Ezzel a reménységgel Tehozzád óhajtunk; Légy, kérünk, segítséggel és könyörülj rajtunk!
</chapter>
<chapter name="170. Eltévedtem, mint juh" cat="" music="0" image="0">
1. Eltévedtem, mint juh, eltévedtem, mint juh, a bűnösök útjára; Ó! segíts Jézusom, őriző pásztorom, hogy ne jussak romlásra. Te ontál drága vért elveszett juhokért, viselj gondot a nyájra.

2. Én is juhod vagyok, én is juhod vagyok, nyájadnak legkisebbje, kit Te megtéríthetsz, bűnből kivezethetsz a szép, kies helyekre. Kérlek azért hitből, töredelmes szívből, fogadj, végy kegyelmedbe.

3. Ím előtted állok, ím előtted állok, ajtód előtt zörgetek. Bár titkos bűnökkel és nyilvánlevőkkel vétkeztem Teellened: Kérlek mindazáltal, nagy irgalmassággal fogadd vissza gyermeked.

4. Bár a hit szívemben, bár a hit szívemben oly kicsiny, mint mustármag, mégis bármily gyenge, Szentlelked nevelje, nevelje fel nagy fának, hogy terjedjen ága és legyen virága kedves néked, Urának.

5. Míg porsátoromban, míg porsátoromban tartasz, mint egy tömlöcben, nevelj igaz hitben, munkás szeretetben, hogy élhessek itt bölcsen és kimúlásomig, utolsó órámig tisztemet hűn betöltsem.

6. Szállj le, Uram, hozzám, szállj le, Uram, hozzám. Jöjj, ó! Jézus, sietve, vágyakozó szívvel, kiterjesztett kézzel várlak immár epedve, hogy veled mennyekbe, örömmel menjek be Ábrahám kebelébe.
</chapter>
<chapter name="171. Bocsásd meg, Úr Isten" cat="" music="0" image="0">
1. Bocsásd meg, Úr Isten, ifjúságomnak vétkét, sok hitetlenségét, undok fertelmességét; Töröld el rútságát, minden álnokságát, könnyebbítsd lelkem terhét.

2. Az én búsult lelkem én nyavalyás testemben tétova bújdosik, mint madár a szélvészben; Tőled elijedett, tudván, hogy vétkezett, akar esni kétségben.

3. Akarna gyakorta Hozzád ismét megtérni, de bűnei miatt nem mer elődbe menni, Tőled oly igen fél, Reád nézni sem mér, színed igen rettegi.

4. Semmje sincs pedig, mivel elődbe menjen, mivel jóvoltodért viszont Téged tiszteljen, nagy alázatosan, méltó haragodban Tégedet engeszteljen.

5. Bátorítsad, Uram, azért biztató szóddal! Mit használsz szegénynek örök kárhozatjával? Inkább hadd dicsérjen e földön éltében szép magasztalásokkal.

6. Irgalmasságod is annál inkább kitetszik, amennél több vétkünk nékünk elengedtetik, inkább kegyelmedben, mint büntetésedben Te irgalmad tündöklik.

7. Térj azért, én lelkem, kegyelmes Istenedhez, szép könyörgésekkel békéljél szent kezéhez, mert lám hozzá fogad, csak Reá hagyd magad: Igen irgalmas Úr ez.

8. Higgyünk mindörökké egyedül csak Őbenne, őrizkedjünk bűntől, ne távozzunk Őtőle. Áldott az Ő neve örökké mennyekben, ki már megkegyelmeze.

9. Éneklem ezeket elkeseredett szívvel, várván Úr kegyelmét fejemre Szentlelkével, tétova bújdosván, bűnömön bánkódván, tusakodván ördöggel.
</chapter>
<chapter name="172. Dicsőséges égi Felség!" cat="" music="0" image="0">
1. Dicsőséges égi Felség! Íme előtted vagyok; Fáradt szívvel, könnyezéssel Hozzád, Jézus, óhajtok: Hadd leljek Rád, hadd leljek Rád, bár hamu és por vagyok.

2. Tekints reám, kérlek, Uram, térítsd Hozzád szívemet, Téged kérlek és kereslek, mint én örökségemet: Hadd leljek Rád, hadd leljek Rád, vonj Magadhoz engemet.

3. Nem kérek mást és több áldást, csak örök kegyelmedet, melyet közlesz, arra költesz, aki Téged hűn szeret. Hadd leljek Rád, hadd leljek Rád, adjál örök életet!

4. E világnak, mint virágnak szépsége bár légyen sok, terhemre van s nem kedvemre, azért keressék mások: Hadd leljek Rád, hadd leljek Rád, Uram, ímé kész vagyok!
</chapter>
<chapter name="173. Istenem, én nagy bűnös ember" cat="" music="0" image="0">
1. Istenem, én nagy bűnös ember, szent színed elé járulok, vétkem oly mély már, mint a tenger, mentségért Hozzád fordulok. Én Istenem, én Istenem, irgalmazz kérlek énnekem.

2. Szívem szerint ím elkesergem gonosz és sok bűneimet: Hogy Tőled eltévelyedtem, elhagytalak, Teremtőmet. Én Istenem, én Istenem, irgalmazz kérlek énnekem.

3. Hallgasd meg én fohászkodásim atyai nagy szerelmedből, bocsásd meg minden rút bűneim, mentsd ki szívem ez ínségből. Én Istenem, én Istenem, irgalmazz kérlek énnekem.

4. Ne büntess úgy, mint érdemlettem Tőled én undok bűnömmel, mert akkor nyilván el kell vesznem: Térj hozzám hát jó kedveddel. Én Istenem, én Istenem, irgalmazz kérlek énnekem.

5. Csak egy szót mondj, hogy újjá légyek, mondd ezt én nékem, bűnösnek: "Megengedtem, menj el békével, meglásd, többé ne vétkezzél." Én Istenem, én Istenem, irgalmazz kérlek énnekem.

6. Nincs kétségem, megvigasztaltál, erősítéd én szívemet, könyörgésemben meghallgattál, érzem már szent kegyelmedet. Én Istenem, én Istenem, irgalmazz kérlek énnekem.
</chapter>
<chapter name="174. Atya Úr Isten könyörülj rajtam" cat="" music="0" image="0">
1. Atya Úr Isten könyörülj rajtam Te nagy jóvoltodért, sok bűneimet bocsásd meg nekem irgalmassságodért; Ne hagyj Úr Isten, kérlek, elvesznem a Te szent nevedért!

2. Rút vagyok, Uram, sok bűneimmel mind e világ előtt, de még ennél is én rútabb vagyok istenséged előtt, mert felülhaladt én álnokságom az én fejem fölött.

3. Nincs hová lennem, nincs hová fognom elveszett fejemet, féli, rettegi elbúsult lelkem az én Istenemet, vajon mikoron mossa el rólam az én bűneimet?

4. Mely igen tiszta lennék, Úr Isten, ha engem megmosnál, bizony a napnál, holdnál, csillagnál, szebb lennék a hónál, senki fehérebb nálam nem lenne, ha megtisztítanál.

5. Rólad, Úr Isten, ily feledékeny többé én nem lennék, kegyelmes Atyám, ha Te kedvedben ezután lehetnék, jó példaadó a bűnösöknek, kedves szolgád lennék.

6. Hallgasd meg azért fohászkodását a Te híveidnek, kik most énvelem sírván, óhajtván együtt könyörögnek, hatalmat venni ne hagyj mirajtunk a mi bűneinknek!
</chapter>
<chapter name="175. Minden népek hirdessétek" cat="" music="0" image="0">
1. Minden népek hirdessétek az Istennek jóságát, hál'adással dicsérjétek az Ő irgalmassságát; Mert ő minket szeretett, üdvösségre vezetett, szent Fiát elbocsátotta, Ki lelkünket megváltotta.

2. Az Istennek igazságát ez kielégítette, bűnösöknek adósságát teljesen kifizette; Mind kegyes életével, mind sok szenvedésével; Sőt mi több, értünk meghala, bár Ő ártatlanság vala.

3. Bárcsak mindig meghálálnánk ezt az áldott kegyelmet, bárcsak annyira juthatnánk, hogy nyervén segedelmet meghalhatnánk bűnünknek, élhetnénk Istenünknek, jól viselhetnénk magunkat, követhetnénk Megváltónkat.

4. Bírj Atyánk erre bennünket, adj erőt szándékunkra, segítsd igyekezetünket, vezes feltett célunkra; Kegyelmeddel légy velünk, hogy míg e testben élünk, csak az új életben járjunk, boldogságot is úgy várjunk.
</chapter>
<chapter name="176. Felséges Isten, hozzád kiáltunk" cat="" music="0" image="0">
1. Felséges Isten, hozzád kiáltunk nagy keserűséggel, könyörgünk néked, hogy légy segítséggel.

2. Tekints mireánk, kérünk, Úr Isten, ily nagy szükségünkben és segélj minket erőtlenségünkben.

3. Ha bűneinket Te megtartándod, felséges Úr Isten, vajon ki lészen előtted bűntelen?

4. Nincsen ártatlan, nincsen bűn nélkül senki Teelőtted, azért könyörgünk, utunkat vezéreld.

5. Mert csak Tenálad vagyon kegyesség és nagy irgalmasság Krisztus Jézusért, bűnünkből szabadság.

6. Örvendez szívünk, felséges Isten, Te ígéretedben és hozzánk való nagy kegyességedben.

7. Nagy reménységünk és bizodalmunk légyen az Istenben, semmit ne bízzunk a mi érdemünkben.

8. Megszabadultunk a Krisztus által örök kárhozattól, nincsen félelmünk immár a haláltól.

9. Ó! egy reménység, mennybéli Isten, bizony egy segítség, Te szolgáidnak adj örök életet!

10. Dicséret néked, Atya Úr Isten, a Te szent Fiaddal és mindörökké Szentlélek Istennel.
</chapter>
<chapter name="177. Mint látod, hűtlen szolgaként" cat="" music="0" image="0">
1. Mint látod, hűtlen szolgaként most hitben roskadok eléd, mert értem adtál drága vért; Ó! Bárány Jézus, ím jövök!

2. Mint látod, mindent elhagyok, mert hallom hívó szózatod; S hogy fájó lelkem orvosold: Ó! Bárány Jézus, ím jövök!

3. Mint látod, fájó gyötrelem és kétség forrong lelkemben; "Bent: súlyos harc; kint: félelem" Ó! Bárány Jézus, ím jövök!

5. Mint látod, tenger vétkem van, most mégis átadom magam és véled járok boldogan, Ó! Bárány Jézus, ím jövök!

6. Mint látod, nincsen semmi gát, mit hittel nem törhetenék át, mert el kell jutnom most hozzád; Ó! Bárány Jézus, ím jövök!
</chapter>
<chapter name="178. Hallgass meg minket, Úr Isten" cat="" music="0" image="0">
1. Hallgass meg minket, Úr Isten, tekints reánk kegyelmesen, e jelenvaló szent napon könyörgésünk hozzád jusson.

2. Szíveknek vagy vizsgálója és a vesék átlátója; Jól tudjuk gyarló voltunkat és sok fogyatkozásunkat.

3. Ellened igen vétkeztünk: De légy kegyelmes minékünk: Mindnyájan el kell hogy vesszünk, ha ingyen jól nem téssz velünk.

4. Emlékezzél meg mirólunk, mert Te teremtésid vagyunk: Dicsőségét szent nevednek. Kérünk, ne add idegennek.

5. Vedd el mirólunk bűnünket, öregbítsd bennünk a hitet, hogy mi jó gyümölcsét annak teremjük néked, Atyánknak.

6. Így tégy velünk Szentháromság, Kitől árad minden jóság, hogy a Te szent országodban részesüljünk örök jókban.
</chapter>
<chapter name="179. Ím, nagy Isten, most előtted" cat="" music="0" image="0">
1. Ím, nagy Isten, most előtted szívem kitárom, menedékem nincs sehol a földi határon; Ha Te nem jössz bánatomhoz biztató szóval, italom könny, a kenyerem keserű sóhaj.

2. Ha a világ nem tudná is számos bűnömet, Te előled elrejtenem semmit sem lehet; Látja Lelked minden bűnöm, melynek átka sújt: Vedd le rólam, ó! Úr Isten, vedd le ezt a súlyt!

3. Jézusomra föltekintek a kereszt alatt, nincs szívemnek nyugodalma vétkeim miatt; Ó! ne büntesd, Uram, azt kit megtört a bánat: Szálljon reám irgalmadból béke, bocsánat!

4. Szent Fiadért, ki engemet vérén megváltott, hallgass meg, ha bűnbánattal hozzád kiáltok! Vigaszoddal térj kegyesen beteg szívemhez, hozzád térő gyermekednek, Atyám, kegyelmezz!
</chapter>
<chapter name="180. Bús lelkem bántja bánat, bűnteher" cat="" music="0" image="0">
1. Bús lelkem bántja bánat, bűnteher, az égre nézek, oda vágyom fel. Nincsen ott bűn és nincsen ott halál, Jézusom hív és biztat: "Várlak már!"

2. Míg itt e földön járom utamat, bár folyton kísért minden pillanat, egy égi szó ad új erőt nekem: "Térj meg és vár reád a győzelem!"

3. Szentlelked nélkül nincs nekem erőm, ám benned bízom, égi megmentőm! Add nekem, Jézus, Lelked erejét, hadd legyek mindörökké a Tiéd!
</chapter>
<chapter name="181. Jézus téged visszavár!" cat="" music="0" image="0">
1. "Jézus téged visszavár!" - Mondjátok a tévelygőnek, ki a bűnök útján jár, s átok súlya alatt görnyed! - "Bűnös lélek, ne sírj már, Jézus téged visszavár!"

2. Jöjjetek mind Jézushoz, bűnnel terhelt fáradt lelkek! Jézus nyugodalmat ád, Isten gyermekei lesztek. Tovább tévelyegni kár: Hiszen Jézus visszavár!

3. Uram Jézus, itt vagyok, bűneimet eléd hoztam; Könyörülj meg lelkemen, íme porig alázkodtam! S ez a szózat vigaszt ád: "Jézus téged visszavár!"

4. Jézus engem visszavárt, elfogadta bűnös lelkem; Vére által megmosott, Isten gyermekévé lettem. Én is vígan zengem már: "Jézus téged visszavár!"
</chapter>
<chapter name="182. Már majdnem teljes benned a hit" cat="" music="0" image="0">
1. Már majdnem teljes benned a hit, és szíved kész, hogy Jézushoz vidd; Ne csald meg lelkedet, ne űzd el üdvödet, ne mondd, hogy "nem lehet", ha Jézus hív!

2. Már majdnem kész vagy, ó! jöjj ma még, hisz még ma biztos az üdvösség! Ím Jézus várva vár, halld, hív az angyal már, sürgetve szózat száll: "Ó! jöjj hamar!"

3. Már-már eléred az üdvödet, de hogyha késel, nem lesz tied! Lelked csak "majdnem" kész, s a "majdnem" túl kevés; Légy kész, hogy el ne késs, Ó! jöjj ma még!
</chapter>
<chapter name="183. Tiéd e szív!" cat="" music="0" image="0">
1. Tiéd e szív! Ím néked átadom, én Istenem, Atyám. "A világ rossz, a szíved nékem add!" E szent igéd hallám. Most itt van élő áldozatom, és örvendek, hogy átadhatom. Tiéd e szív, tiéd e szív.

2. Tiéd e szív! Ó! vedd el Istenem, hisz annyit szenvedett! Fogadd el így, és tisztítsd meg szegényt; Te nem veted azt meg. Bár telve van sok vétkes vággyal, sok bűnnel és sok gonoszsággal e bűnös szív, e bűnös szív!

3. Tiéd e szív, mely eddig kőből volt, most gyönge por csupán. Békére vágy, most törten, vétkesen és szárnyszegetten áll. Ó! hol tehet le bűnt és vétket és hol találhat menedéket e megtört szív, e megtört szív?

4. Tiéd e szív! Én édes Jézusom! És benned üdvöt lel; tőled nyer jót és élte szent javát, ki rosszat érdemel. Mert benned leli békességét, a vigaszát és üdvösségét e hívő szív, e hívő szív!

5. Tiéd e szív! Tedd újjá, ékessé Szentlélek Istenem! Te formáld át, hogy boldog lakhelyed, a templomod legyen. Hogy mindig Isten nagy szerelme és szent reménység éljen benne, mert új e szív, mert új e szív!

6. Tiéd e szív! Ó! védd meg Jézusom, ha vész tör ellene. S ha majd a sír, e végső próba jő, légy akkor is vele. Hogy végső szavam ez lehessen az ünnepélyes komor percben: "Tiéd e szív, tiéd e szív!"
</chapter>
<chapter name="184. Most fény tör át a tárt kapun" cat="" music="0" image="0">
1. Most fény tör át a tárt kapun, az üdvösségnek fénye; Az Úr keresztje lángol ott, ez Isten nagy szerelme. E tárt kapun egy drága fény, az Úr szerelme int felém; A menny, a menny, az üdvösség enyém.

2. E tárt kapun most átmehet a földnek minden népe; És áldást nyerhet, életet, ki vágyik üdvösségre! E tárt kapun egy drága fény, az Úr szerelme int felém; A menny, a menny, az üdvösség enyém.

3. Csak lépj be hát, ne tétovázz, még nyitva áll az ajtó, az irgalomnak ajtaja, ím lásd, hogy isten mily jó! E tárt kapun egy drága fény, az Úr szerelme int felém; A menny, a menny, az üdvösség enyém.

4. És ott teszed le terhedet, a bűnöd s minden kínod; Az Úr Istennek orcáját majd örvendezve látod. E tárt kapun egy drága fény, az Úr szerelme int felém; A menny, a menny, az üdvösség enyém.
</chapter>
<chapter name="185. Te fáradt vándor, merre mégy?" cat="" music="0" image="0">
1. Te fáradt vándor, merre mégy? Ó! jöjj, mert hív Atyád! A békességed nem leléd, mert nem találhatád. Ó! jöjj haza!

2. Ó! jöjj haza, mert sok sebed itt gyógyulást talál! És ád majd Jézus új szívet, s így rád a béke vár. Ó! jöjj haza!

3. Ó! jöjj haza! ki Jézusra oly sóvárogva vársz. Ó! miért vagy vágyak vándora, hisz hontalanná válsz! Ó! jöjj haza!
</chapter>
<chapter name="186. Én élek! mondja Istened" cat="" music="0" image="0">
1. Én élek! mondja Istened, hogy nem kívánom vesztedet, sőt várlak üdvösségemmel; Csak bűnös utad hagyjad el, van számodra is kegyelem, hogy örökké élj Énvelem!

2. E szavakat vedd eszedbe és immár ne ess kétségbe; Te itt lelsz vigaszt, kegyelmet és orvosságot szívednek, mit Isten néked megígért; Ó! boldog, ki sír bűnéért!

3. Óvd magad hiú ábrándtól, az elbizakodottságtól és ne mondd: akkor megtérek, ha kiélvezem a létet, hisz Isten jó, majd megbocsát és kegyelmet Ő úgyis ád.

4. Van kegyelem és békélés, az Isten arra mindig kész, de erre, aki úgy számít, hogy bátran tovább vétkezik, az nem kedvez a lelkének és égi jót nem remélhet.

5. Ó! segíts, Jézus, légy velem, adj megtérést még ma nekem, hogy megbánhassam bűnömet, míg megtartod az éltemet, hogy elkészüljek időben és megbékéljek Istenben.
</chapter>
<chapter name="187. Tudom és érzem" cat="" music="0" image="0">
1. Tudom és érzem, Jézus enyém, boldogság, béke árad felém; Megtisztít vére lelke vezet, tudom és érzem nagyon szeret. Megváltott engem, az üdv enyém, dicsérem Jézust boldogan én. Megváltott engem, az üdv enyém, dicsérem Jézust boldogan én!

2. Boldog a szívem, hogy rá talált, örömmel zengem e szent csodát; Lehajolt értem a kegyelem, amíg csak élek énekelem: Megváltott engem, az üdv enyém, dicsérem Jézust boldogan én. Megváltott engem, az üdv enyém, dicsérem Jézust boldogan én!

3. Megtartja Jézus életemet, békesség lakja a szívemet; Hirdetem híven üzenetét, őrködve várom jövetelét. Megváltott engem, az üdv enyém, dicsérem Jézust boldogan én. Megváltott engem, az üdv enyém, dicsérem Jézust boldogan én!
</chapter>
<chapter name="188. Tökéletes volt minden tekintetben" cat="" music="0" image="0">
1. Tökéletes volt minden tekintetben, mind amit, Uram, teremtél kezdetben, az ember testét Te alkotád szépen és lelkét épen.

2. Tenmagad képét adtad őreája, szent ártatlanság volt ékes ruhája, bölccsé is tetted, hogy Téged ismerne s élvén dicsérne.

3. Első szüleink de félre térének, a kísértőnek mikor engedének, már mi mindnyájan, kik tőlük eredtünk, bűnben születtünk.

4. Tagjaink mind és bennünk minden részek restek a jóra, a gonoszra készek, nincs erőnk s a jót, noha jónak hisszük, véghez nem visszük.

5. Fertőbe estünk, Uram, végy ki onnan, szülvén minket Szentlelkeddel újonnan; Újítsd meg rajtunk, hogy legyünk Te néped, Isteni képed.
</chapter>
<chapter name="189. Ó! Jézus, árva csendben" cat="" music="0" image="0">
1. Ó! Jézus, árva csendben az ajtón kívül állsz. Bejönnél már, de némán kulcsfordulásra vársz. Mi mondjuk, hogy miénk vagy, Te vagy a név, a jel: Ó! szégyen, hogy Te légy az, akinek várni kell.

2. Ó! Jézus, most kopogtatsz. Sebhelyes még a kéz: Könnymarta kedves arcod, oly búsan intve néz. Ó! áldott, drága jóság, mely ennyit tűrve vár! Ó! bűnök szörnyű bűne, mely Téged így kizár!

3. Ó! Jézus, szólsz, s a szívhez a szó szelíden ér: "Így bánsz velem? - teérted hullt testemből a vér!" Bús szégyennel behívunk, az ajtó nyitva már: Jöjj, Jézus, jöjj, ne hagyj el, a szívünk várva vár!
</chapter>
<chapter name="190. Én érted haltam meg" cat="" music="0" image="0">
1. Én érted haltam meg és ontám véremet, hogy így szerezzem meg az üdvösségedet. Én érted adtam életem, te mit adsz énnekem? Én érted adtam életem, te mit adsz énnekem?

2. A fényes égi trónt, az angyalsereget, én érted hagytam ott, hogy megmenthesselek. Én mindent érted hagytam el, te értem mit hagysz el? Én mindent érted hagytam el, te értem mit hagysz el?

3. A súlyos keresztet már vittem helyetted és égető könnyet már sírtam éretted! Én mindezt érted tűrtem el, te értem mit tűrsz el? Én mindezt érted tűrtem el, te értem mit tűrsz el?
</chapter>
<chapter name="191. Rád tekint már hitem" cat="" music="0" image="0">
1. Rád tekint már hitem, Megváltóm, Istenem, a Golgotán: Halld könyörgésemet és vedd el vétkemet; Mostantól hadd legyek Tied csupán!

2. Szívemet töltse be kegyelmed ereje buzgósággal! Meghaltál érettem: Add: szívem s életem Teérted éghessen forró lánggal!

3. Ha elfog utamon félelem s fájdalom, Fogd kezemet! Derítsd fel éjemet, szárítsd fel könnyemet: Tévelygésben ne hagyd én lelkemet!
</chapter>
<chapter name="192. Tégy foglyoddá, Uram" cat="" music="0" image="0">
1. Tégy foglyoddá, Uram, hogy így szabad legyek! Ha néked adom önmagam, csak győztes lehetek. Ha egymagam vagyok, csak vesztes az a harc. De hogyha foglyod maradok, Te győzedelmet adsz!

2. A szívem oly hideg, míg nem talál reád! Míg le nem kötöd, tévelyeg, és hajlik mint a nád. Míg láncra nem vered, csak céltalan bolyong. Ám hogyha vonzza szerelmed, oly boldogan dobog.

3. A híved célhoz ér, és úgy nyer égi trónt. Ha készségesen hozzád tér, ha mindenről lemond. Így száz vihar között, csak győzni fog szívem, ha partot ér és kikötött, majd benned megpihen.
</chapter>
<chapter name="193. Várj, ember szíve, készen!" cat="" music="0" image="0">
1. Várj, ember szíve, készen! Mert jó a hős, az Úr, ki üdvösséged lészen, szent, győztes harcosul; Fényt, éltet hozva jő, megtört az ősi átok: Kit vágyakozva vártok, betér hozzátok Ő.

2. Jól készítsétek útát, a vendég már közel! Mi néki gyűlölt, utált, azt mind vessétek el! A völgyből domb legyen, hegycsúcs a mélybe szálljon, hogy útja készen álljon, ha Krisztus megjelen!

3. Ha Őeléje tárod a szív alázatát, Őt nem hiába várod: Betér hozzád, megáld. A testi gőg: halál! De bűnödet ha bánod, Szentlelke bőven árad, s a szív üdvöt talál.

4. Ó! Jézusom, szegényed kér, vár, epedve hív; Te készítsd el, Tenéked lesz otthonod e szív! Jer hű szívembe hát! Bár szegény ez a szállás, de mindörökre hálás, úgy áldja Krisztusát.
</chapter>
<chapter name="194. Jöjj be, ó! jöjj be, szívem nyitva áll" cat="" music="0" image="0">
1. Jöjj be, ó! jöjj be, szívem nyitva áll, hallom a hangod, drága Üdvkirály! Száll már az éjjel, vihar közeleg, rád várok, Jézus, védd meg lelkemet!

2. Szívemnek háza, nézd, milyen komor, benne csak kétség, félelem honol, asztala, ágya üres, vetetlen, így várni Téged, ó! hogy szégyellem!

3. Úgy várlak mégis, jöjj be, Jézusom, dísztelen szívem néked átadom. Csak Terád vár e vígasztalan hely, Szent lényed megtöltheti örömmel.

4. Szívemen, érzem, változtatnom kell, ó! tedd meg, Jézus, égi erőddel! És teremts rendet, amint akarod; Tedd, Uram, széppé e kis hajlékot!

5. Vedd át a szívem, Uram Jézusom, s méltó lesz hozzád szívbéli lakom; Eltűnik onnan bűn és félelem, ó! jöjj be, jöjj be, drága Mesterem!
</chapter>
<chapter name="195. Már hallom, Jézusom" cat="" music="0" image="0">
1. Már hallom, Jézusom, hogy hívsz és vársz reám, hogy megmossál a véredben, mely folyt a Golgotán! Lásd én jövök már, mert Te vársz reám: Tisztíts meg a véredben, mely folyt a Golgotán!

2. Bár gyönge még hitem, de adsz majd új erőt, hogy tiszta szívvel állhassak az égi trón előtt. Lásd én jövök már, mert Te vársz reám: Tisztíts meg a véredben, mely folyt a Golgotán!

3. Most Jézus szava szól, az üdvösség enyém, most szívemben a béke él, az élő hit remény. Lásd én jövök már, mert Te vársz reám: Tisztíts meg a véredben, mely folyt a Golgotán!

4. Üdv néked áldott vér, üdv néked kegyelem, üdv néked Jézus Krisztusom, Te üdvöm életem. Lásd én jövök már, mert Te vársz reám: Tisztíts meg a véredben, mely folyt a Golgotán!
</chapter>
<chapter name="196. Kegyes Jézus, én imádságomra" cat="" music="0" image="0">
1. Kegyes Jézus, én imádságomra, hajtsad füled én kiáltásomra, jusson hozzád kérésem én jómra, ne nézz, Uram, méltatlan voltomra.

2. Szomorkodom undok bűneimért, fohászkodom sok gonoszságimért, félek, Uram, mert sok rútságimért megutáltál, tudom, én bűnömért.

3. Tökéletes a Te ítéleted, tiszta, szent vagy, a bűnt nem nézheted, a vakmerő bűnöst megbünteted, országodból méltán kirekeszted.

4. Félek, azért, megvallom, Istenem, hogy ha úgy bánsz, mint érdemlem, velem, szent színedet elfordítod tőlem, országodból kirekeszted lelkem.

5. Mert ha végignézek életemen, látom, hogy a bűnt gyermekségemen kezdettem és azóta szüntelen növekedett a teher lelkemen.

6. Múló hasznát a bűnnek szerettem, törvényedet azért félretettem; Felebarátomat sértegettem, melyért hozzád méltatlanná lettem.

7. De ez egyben biztatásom lelem, hogy Tenálad vagyon a kegyelem; Azért hozzád szívemet emelem: Cselekedjél irgalmasan velem.

8. Mert nem azért vetted fel testünket, hogy megítélj bűnünkért bennünket, hanem, hogy megszabadítsd lelkünket és megszerezd örök életünket.

9. A megtérő bűnösnek kedveztél, bűnbocsátó kegyelmet ígértél, Isten előtt érte kezes lettél, minden átkot fejéről elvettél.

10. Kívánkozom én is hozzád térni, segélj, Uram, e szent célt elérni, mert így lehet kegyelmedet kérni, így lehet csak Tőled azt megnyerni.

11. Segélj, segélj, én édes Istenem! Néked adom s ajánlom ma lelkem: Kérlek, fogadd magadhoz, Jézusom, üdvösségem s életem, Krisztusom!

12. Míg itt élek, éltem vezéreljed, tartóztasson a bűntól törvényed; Minden jóra segéljen Szentlelked, kegyelemmel biztasson érdemed.

13. Mikor érem halálom óráját, biztass, hogy jól kifutván a pályát, majd meglátom az Isten orcáját, elnyerem az élet koronáját.
</chapter>
<chapter name="197. Hozzád kiáltok, én Istenem" cat="" music="0" image="0">
1. Hozzád kiáltok, én Istenem, mert érzem, mily gyarló vagyok, ellenségim sokak s nagyok, az ó-ember harcol ellenem.

2. Szerez lelkemnek sokféle bajt, mivel erősebb nálamnál, lakozik szintén házamnál; Ha meg nem szánsz, jaj, tőribe hajt.

3. Öldököld meg, Uram, én bennem ez ó-embert, hogy meghaljon, maga pártjára ne vonjon: Ne kelljen igáját felvennem.

4. Küldd el hozzám áldott Lelkedet, ki által bánja, gyűlölje szívem a bűnt, sőt megölje, mely megbántotta Felségedet.

5. Támaszd fel, Uram, valójában az új embert én szívemben; Hadd nyugodjék kebelemben, s örüljek az Úr jóvoltában.

6. Az igazságnak tudománya járásomban vezéreljen, hogy lelkem, testem úgy éljen, mint szent akaratod kívánja.

7. Taníts meg Te szent törvényedből, Felségedet mint tiszteljem, máshoz magam mint viseljem, hogy ki ne essem szerelmedből.

8. Kész leszek, Uram, ím fogadom: Szent törvényed szerint élek, járok, kelek, fekszem vélek: Zálogul szívem néked adom.
</chapter>
<chapter name="198. Kész szívvel követünk most Téged" cat="" music="0" image="0">
1. Kész szívvel követünk most Téged, Mesterünk, az úton, mely az üdvre visz, ert szívünk Benned hisz.

2. A bizodalmunk vagy, hogy reményt, hitet adj, Te haltál meg a bűnösért és ontál érte vért.

3. Te kínos keresztfád oly égi erőd ád, hogy minden bűnnek meghaljunk, s szent élethez jussunk.
</chapter>
<chapter name="199. Krisztusom, kívüled nincs kihez járulnom" cat="" music="0" image="0">
1. Krisztusom, kívüled nincs kihez járulnom, ily beteg voltomban nincs kitől gyógyulnom; Nincs ily fekélyemből ki által tisztulnom, veszélyes vermemből és felszabadulnom.

2. Gyújtsd meg szövétnekét áldott szent igédnek és bennem virraszd fel napját kegyelmednek; Igaz utat mutass nékem, szegénynek, járhassak kedvére Te szent Felségednek.

3. Várlak, Uram, azért reménykedő szívvel, miként a vigyázó virradást vár éjjel; Hozd fel szép napodat nékem is jó reggel, hogy szolgálhassalak serényebb elmével.

4. Dicsértessél, Atya Isten, magasságban, mi Urunk Krisztussal mind egy méltóságban és a szentlélekkel mind egy hatalomban: Háromság egy Isten, áldj meg dolgainkban.
</chapter>
<chapter name="200. Vonj engem Jézus" cat="" music="0" image="0">
1. Vonj engem Jézus mind közelebb, így vezesd menny felé lépteimet. Vonjad a lelkem, vond szelíden; Benned lel békét és ott megpihen, benned lel békét és ott megpihen.

2. Vonj engem Jézus még közelebb, bűnterhes szívemet nyújtom Neked. Bízom, hogy így is elfogadod, bűntől azt tisztára Te moshatod, bűntől azt tisztára Te moshatod.

3. Vonj engem Jézus mind közelebb, Éretted elhagyom bűneimet. A vétkek csábját mind megvetem, Megváltó Jézusom, csak légy velem, Megváltó Jézusom, csak légy velem.

4. Vonj engem Jézus, vonj közelebb, hadd lássam isteni dicsfényedet, s az örök létben Veled legyek, vonj engem Jézusom, vonj engemet, vonj engem Jézusom, vonj engemet.
</chapter>
<chapter name="201. Úgy jó, amint Isten vezet" cat="" music="0" image="0">
1. Úgy jó, amint Isten vezet, nála üdv és élet vár; Ne félj a bősz hullámártól, hogyha Jézus veled jár.

2. Aki kételkedik benne, az csak gyötri a lelkét; Jézus soha el nem hagyja benne bízó gyermekét.

3. El ne feledd, gyarló ember, Isten örök őriződ, szemét soha le nem hunyja; Keresd mindig hittel Őt!

4. Jóban, rosszban ott van véled: Szeret téged jó Atyád! Örömödet s bánatodat veled együtt érzi át.

5. Higgyél benne teljes szívből, Ő csak jót tesz teveled, minden gondtól, minden kíntól megmenti az életed!

6. Hogyha gondok árja ellep: Keresd lelked nyugalmát; Bízd az Úrra minden gondod, mert Ő híven vigyáz rád!

7. Isten karja el nem fárad, bölcsessége végtelen! Bármily nehéz lesz is sorsunk, el nem hagy a kegyelem!

8. Csodát művel, s mint a szikra lángra gyújtja hitedet! Véghez viszi szent szándékát, bízzad rá a lelkeket!

9. Hogyha jön a próbák napja, téged bizton óv az Úr és te szívrepesve látod: Féltél alaptalanul.

10. Bízzál benne nyugodt szívvel, hordozd hittel sorsodat: Mert ki nem hisz, nem türelmes, sorsát nehezíti csak!

11. Ki az Istent megtagadja, hamis úton tévelyeg, ki most meg nem vallja Jézust, az majd kárhozatra megy.

12. Akik szeretettel hordják Jézus drága igáját, azok kapnak jutalmat majd, ékes életkoronát.

13. Ámen, ámen! Hittel vallom Jézus drága szent nevét. Teljesítse rajtam Isten áldott tervét: igéjét!
</chapter>
<chapter name="202. Veled járok, Üdvözítőm" cat="" music="0" image="0">
1. Veled járok, Üdvözítőm, őrízd, óvd a lépésem! Bármily úton vezetsz végig, Veled járok, Mesterem! Drága véred értem hullott, ez az üdvöm, jól tudom; Tied éltem véred árán, Veled járok, Jézusom!

2. Vezess engem rögös úton, vezess bármily ösvényen, bátran lépek lábnyomodba, Veled járok, Mesterem! Drága véred értem hullott, ez az üdvöm, jól tudom; Tied éltem véred árán, Veled járok, Jézusom!

3. Hogyha súlyos próbák érnek, gonosz támad ellenem, mindezt már te elszenvedted, Veled járok, Mesterem! Drága véred értem hullott, ez az üdvöm, jól tudom; Tied éltem véred árán, Veled járok, Jézusom!

4. Hogyha részem kínok terhe, s porba sújt le egészen, Te adsz nékem erőt akkor, Veled járok, Mesterem! Drága véred értem hullott, ez az üdvöm, jól tudom; Tied éltem véred árán, Veled járok, Jézusom!

5. Ha a Jordán sebes habja összezárul felettem, Te ott jóval előbb jártál, Veled járok, Mesterem! Drága véred értem hullott, ez az üdvöm, jól tudom; Tied éltem véred árán, Veled járok, Jézusom!
</chapter>
<chapter name="203. Jóságod, Isten, végtelen" cat="" music="0" image="0">
1. Jóságod, Isten, végtelen, s irgalmasságod árja! Te kegyelemmel vagy velünk az éltünk oltalmára. Én erős váram, Istenem, ó! jusson eléd kérelmem, a szívem égő vágya.

2. Ó! ne add, hogy a földi jó özönnel jusson nékem; Csak napról napra gondoskodj és táplálgassad éltem. Adj értelmet, hogy Tégedet, meg Jézust, a Te küldötted és magam megismerjem.

3. Ím kérlek, ne adj hírnevet és dicsőséget nékem. De becsületem, jó Uram, Te ne hagyd elveszítnem. Ó! irányítsad éltemet, hogy orcád előtt élhessek majd örök szeretetben.

4. Én nem kérek most kincseket, sem hosszú éltet Tőled; Csak jóban, rosszban adj nekem megelégedett szívet. Szent kezedben van életem és irgalmadat elnyerem, ha szívből hozzád térek.
</chapter>
<chapter name="204. Elmegyek szívesen, Jézus veled" cat="" music="0" image="0">
1. Elmegyek szívesen, Jézus, veled. Boldogan építem Szent művedet. Bár méltó nem vagyok, most mindent elhagyok, mert győzni akarok, Jézus veled!

2. Szent műved építem, Jézus, veled és vígan hirdetem Szent igédet. Ím hozzád vezetek bűnterhes szíveket és mentek lelkeket, Jézus, veled.

3. Én el nem lankadok, Jézus, veled; Te régen hordozod a terhemet. Oly öröm énnekem, mert olyan végtelen, s hogy vár a kegyelem, Jézus, veled.

4. Hadd járjak szüntelen, Jézus veled, míg végül elnyerem az üdvömet. Ha jössz majd dicsfényben, és meglát minden szem, hadd legyek a mennyben, Jézus veled.
</chapter>
<chapter name="205. Én csak Jézus lábnyomában járok" cat="" music="0" image="0">
1. Én csak Jézus lábnyomában járok, Benne rejtem el az életem! Senki másban üdvöt nem találok Nála van az örök életem, Nála van az örök életem!

2. Hegyen-völgyön vezeti a léptem, vígan járom vándorutamat; Hogyha folyton égi fényét nézem, megtalálom örök honomat, megtalálom örök honomat!

3. Vigyáz rám, így nyugodt szívvel alszom, vidám szívvel véle ébredek: Erőt ád, míg tart e földi harcom és ha győztem, véle élhetek, és ha győztem, véle élhetek!

4. Szívem hozzá bizalommal térhet: Ellát minden jóval engemet. Kegyelmében, irgalmában élek, Jézus őrzi gyönge lelkemet, Jézus őrzi gyönge lelkemet!

5. Boldog szívvel járom már a pályám, tudom, Jézus végül hazahív... S ott majd egykor égi vacsoráján hálatelten dicséri e szív, hálatelten dicséri e szív!
</chapter>
<chapter name="206. A lábnyomomban járjatok" cat="" music="0" image="0">
1. A lábnyomomban járjatok, - Én szólok így, a Mester; - Most fel, ti földi vándorok, és félre minden bűnnel; és hordozván keresztetek, csak engemet kövessetek!

2. Én példaképetek vagyok, az életem világít; Én senkit éjben nem hagyok, ki fény honába vágyik. Az út, az élet én vagyok, csak lábnyomomban járjatok!

3. Mi szívetekben kárt tehet, a bűnt mind elhagyjátok; Így élve tiszta életet az Isten útján jártok. Én Úr vagyok és kőszikla, a mennyországnak ajtaja.

4. Ki rólam tudni nem akar, az életében kárt vall; Ki nékem adja életét, az győzve küzd az árral! Ki értem terhét felveszi: az üdvösségét elnyeri.

5. Én mindig küzdök értetek, és dönthetetlen állok, a harcban mindig részt veszek, és győzve síkra szállok; Ó! miért néznéd a rest szolgát, ki cserben hagyja táborát.

6. Csak járjunk híven lábnyomán és így hordjuk keresztünk; De békessége hassa át a szívünk és a lelkünk. Mert látja mind a fény honát, ki szívét néki adja át!
</chapter>
<chapter name="207. Hordozd híven Jézus nevét" cat="" music="0" image="0">
1. Hordozd híven Jézus nevét, bú és bánat gyermeke; Vigaszt nyújt, ha fáj a lelked, balzsam ez a szívedre! Áldott név, drága név, Te a mennynek öröme, áldott név, drága név, Te a földnek reménye.

2. Járjál szüntelen e névvel, pajzs ez, védő fegyvered, és ha megkísért az élet, hívd csak, hívd e szent nevet! Áldott név, drága név, Te a mennynek öröme, áldott név, drága név, Te a földnek reménye.

3. Jézus drága szent nevére minden szívben béke él, védőn átölel a karja, zengjük híven énekét. Áldott név, drága név, Te a mennynek öröme, áldott név, drága név, Te a földnek reménye.

4. Majd ha véget ért a pályánk, trónjánál, ha térdelünk, Őt az üdvözítő Jézust, áldja hálaénekünk: Áldott név, drága név, Te a mennynek öröme, áldott név, drága név, Te a földnek reménye.
</chapter>
<chapter name="208. Ó! vezess kézenfogva" cat="" music="0" image="0">
1. Ó! vezess kézenfogva, én Jézusom, míg véget ér a pályám és megnyuszom; Mert nem kívánok tenni egy lépést sem, csak hogyha veled járok én Mesterem.

2. Te védjed irgalmaddal most lelkemet, tedd csöndessé a gyászban bús szívemet! Hadd pihenjek meg nálad, mint gyermeked, és hittel reád bízom az éltemet.

3. Ha nem is venném észre, hogy már vezetsz, s a fénybe hívsz az égből, mert úgy szeretsz: Csak vezess kézen fogva, én Jézusom, míg véget ér a pályám és megnyugszom.
</chapter>
<chapter name="209. Járuljunk mi az Istennek szent Fiához" cat="" music="0" image="0">
1. Járuljunk mi az Istennek szent Fiához, a mi üdvözítő Urunk Jézus Krisztushoz, mint kegyes és hatalmas szabadítónkhoz, testi-lelki nyavalyánkban csak egy vigasztalónkhoz.

2. Ó! irgalmas megváltó Fiú Úr Isten, Ki országolsz szent Atyáddal földön és mennyen, Tehozzád esedezünk könyörgésünkben: Segítségül légy minékünk mostani szükségünkben!

3. Sok szükségink jóllehet vannak minékünk, de most néked kiváltképpen ezért könyörgünk: Szentlelked erőssége légyen mivelünk, hogy az igaz tudományban épületet vehessünk!

4. Mi elménknek homályát távoztassad el, ajándékozz engedelmes szívvel, lélekkel, hogy a Te szent igédet vegyük jó kedvvel, tanulhassuk és éltünkben kövessük nagy örömmel.

5. Öregbítsed, neveljed bennünk a hitet és az igaz szeretetet, adj reménységet; Adj minden jóra való igyekezetet, tiszta lelkiismeretet és szentséges életet!

6. Szent nevedet engedjed, nyilván vallhassuk, az ördögöt s e világot megutálhassuk és Te szent országodba kívánkozhassunk, felségeddel egyetemben örökké vigadhassunk!

7. Légyen néked dicséret és nagy tisztesség, ki Atyával a Szentlélekkel vagy egy Istenség, felséges hatalmasság, örök fényesség. Téged illet mindörökké véghetetlen dicsőség.
</chapter>
<chapter name="210. Uram, taníts engem arra" cat="" music="0" image="0">
1. Uram, taníts engem arra, mi a szükséges dolog! Minden egyéb ezen kívül gond, mitől a szív szorong. A lelkem csak gyötrődik, vergődik benne, az üdvét és életét sehogy sem lelve. Csak egy dolog szükséges, Úr Jézusom! Ó! ezt engedd nékem is megtalálnom.

2. Lélek, vágyjad ezt elnyerni, s bűnben, rosszban ne keresd! Emelkedj a múló fölé, emeld égre a szemed, hol Isten az emberrel szent frigyre lépett, hol szentség és béke és örök az élet: Az egyetlen szükségest elnyerheted, ha Jézusunk lábnyomát hűn követed!

3. Ezt a jobb részt választotta Mária is egykoron, áhítatos szívvel, mikor ott csünggött az égi szón. A megváltó szavára fellángolt szíve, mert lelkébe hullott a mennyei ige; Míg Mestere lábánál figyelve ült, a szívében mennyel a föld egyesült.

4. Jézus, nincs más kívánságom, csak hogy véled járhassak. Benned van a boldogságom, nagy kegyelmed üdvöt ad. Ha hív is a széles út száz csábítása, én kívüled, Jézusom, nem nézek másra, mert lélek és élet a Te szent igéd és benned van minden, mit Isten ígért!

5. Bölcsességnek kútforrása Tebenned van, Jézusom. Adj készséges akaratot közeledben maradnom, hol jóság és hűség és szeretet honol, hol szenteknek tábora lábadnál hódol. Add, dicsérjen velük az egész valóm, így bölcs leszek én is majd, jó Megváltóm!

6. Égi Atyám lába elé semmi jót nem vihetek, mégis Jézus vére által üdvösséget nyerhetek. Mert önmagát érettem keresztre adta, hogy igazság kincseit lelkemnek adja. Az üdvösség ruháját így nyertem el, hogy ékítsen mennyei üdvösséggel.

7. Műveld, Uram, képmásodra megújuljon a lelkem; Egyedül csak Te vagy nékem igazságom, szentségem! Mi megszentelt életre vezethet engem, azt Tebenned fellelem, én üdvösségem. A mulandó hívságtól vonj engem el, hogy élhessek boldogan hozzád közel!

8. Mit kívánjak többet ennél? Szent kegyelmed átölelt. Váltságom van véred árán, lelkem nálad megpihent. A bűnöktől szabaddá tettél már engem és hitben az üdvösség részese lettem. Az Istent így Atyámnak szólíthatom és Te vagy most, Jézusom, hű főpapom.

9. Öröm, béke teljessége lakja most a szívemet; Hű pásztorom, drága Jézus, szelíd kézzel terelget. Mert szívemnek semmi más nem adhat békét, csak Jézus, ki értem is áldozta éltét; Csak Jézus, kit hit által fogadtam el és semmi más engemet nem vidít fel.

10. Jézus, ezért Te légy nékem egyetlenem s mindenem! Vizsgáljad meg szívem, lelkem, ne tűrj meg bűnt énbennem, hogy tévelygő utakon ne járjon lábam, ó! segíts itt mindig az üdv útját járnom! Hisz Te vagy a Krisztus, a hű Megváltó, csak Te vagy az élet, a szükséges jó.
</chapter>
<chapter name="211. Csak vándorút az életem" cat="" music="0" image="0">
1. Csak vándorút az életem, míg majd hazámba érkezem, szent Jeruzsálem városába, mit fönn az Isten készített, szövetség-vére épített, hol ajkam majd csak őt imádja; Csak vándorút az életem, míg majd hazám elérhetem!

2. Már időm gyorsan lepereg, mint homokórán a szemek és ami elmúlt, nem jön vissza. Szent örök honba sietek; Úr Jézus, nyisd meg szememet és add, hogy szívem legyen tiszta! Ne nézzem azt, mi mulandó, csak ami örökkévaló!

3. Oly nehéz minden jó lépés: Az életút is oly nehéz, nem járunk mindig rózsák útján. Az ösvény szűk és szűkül még és ránk les ezer ellenség az éltünk ellen acsarkodván. És csupa tövis minden út: Úgy tűnik néha - nincs kiút!

4. A napfény gyakran eltűnik, nem érzem meleg sugárit az áldott égi kegyelemnek. Zord vihar tombol felettem és nyugtot nem talál szívem és lelkem félelemtől reszket; De támad bennem új remény, ha Jézusomra nézek én!

5. Úr Jézus Krisztus, pásztorom, ki földre jöttél egykoron, hogy vezess minket üdvösségre: Te vezesd minden léptemet, hogy bizton célba érhessek és megpihenjek nálad végre. Úgy tovaröppen életem! Úr Jézus Krisztus, légy velem!

6. Szent kegyelmeddel támogass és türelemre oktatgass, így erősíts reménységemben. Te emelj fel, ha elesem és futásomban légy velem, légy oltalmam a nagy ínségben! Szent kegyelmednek sugara hadd legyen éltem oltalma!

7. Az élten árván megyek át, nem ismer itt a nagyvilág; Ott várnak rám a hű testvérek; Ott vár az égi szent sereg. Ujjongva szolgálok neked és örökké csak érted égek! Ó! Megváltóm, jövel, siess, szívem csak Tégedet keres!
</chapter>
<chapter name="212. Élj bennem drága Jézus" cat="" music="0" image="0">
1. Élj bennem drága Jézus, én áldott Istenem! Te oldj meg minden kérdést, mely kínoz most engem. Az egész világ lássa, hogy bennem lelked él, hadd tükrözzelek Téged, kit szívem hitben fél.

2. Te tisztítsd meg a bűntől most szívem templomát, és add hogy dicső lényed és fényed hassa át! Te irányítsd az éltem, és minden tettemet. Az egész világ lássa, hogy szeretsz engemet!

3. A testem és a lelkem már parancsodra vár, hogy kedved szerint használd, vagy mellőzd szent Király! Ha nem szolgálhat Téged a szívem eleped! A félelem és kétség, majd mardos engemet.

4. Ha mégis bízol bennem és magadhoz emelsz ez lelkemben majd béke és örömforrás lesz. Ó éljél bennem, Jézus, én áldott Istenem és oldj meg minden kérdést, mely kínoz most engem!
</chapter>
<chapter name="213. Én Jézusom, téged a szívem szeret" cat="" music="0" image="0">
1. Én Jézusom, téged a szívem szeret, a bűntől te megmentettél már engem; Én megmentőm, megtartóm, szabadítóm, Ó! mily nagyon szeretlek, jó Megváltóm!

2. Én Jézusom, téged a szívem szeret, Te eltörléd véreddel bűneimet. És énértem haltál meg ama napon: Ó! mily nagyon szeretlek, én Jézusom!

3. Én Jézusom, téged a szívem szeret, és dicsérem míg élek, nagy erődet! Ha végórám eljön is, ezt kiáltom: Ó! mily nagyon szeretlek, én Jézusom!

4. Én Jézusom, téged a szívem úgy vár, mert advented dicsfénye tündököl már. És szárnyal majd énekem, zeng hálaszóm, Ó! mily nagyon szeretlek, jó Megváltóm!
</chapter>
<chapter name="214. Az Üdvözítő szól" cat="" music="0" image="0">
1. Az Üdvözítő szól: "Még gyönge gyermek vagy, légy éber s imádkozz, így lelsz majd nyugalmat." Jézus drága vért ontott vétkemért; Bűnöm foltja vérpiros, Ő hófehérre mos!

2. Most megtaláltam én gyógyító Mesterem és áldó szent kezén megolvadt kőszívem. Jézus drága vért ontott vétkemért; Bűnöm foltja vérpiros, Ő hófehérre mos!

3. Nincs bennem semmi jó, de megment kegyelme; S lemossa azt, mi folt, a Bárány szent vére! Jézus drága vért ontott vétkemért; Bűnöm foltja vérpiros, Ő hófehérre mos!

4. Ha Jézus trónjánál ott állok egykoron, e szívből hála száll és dics zeng ajkamon! Jézus drága vért ontott vétkemért; Bűnöm foltja vérpiros, Ő hófehérre mos!
</chapter>
<chapter name="215. Ne én, de Krisztus" cat="" music="0" image="0">
1. Ne én, de Krisztus éljen bennem mindig, Őt hallja, lássa bennem a világ. Ne én, de Krisztus cselekedjék bennem és áldják látva dicső hatalmát!

2. Nem én, de Krisztus törli le a könnyet, hát áldja minden megvigasztalt szív. Nem én, de Krisztus viszi mások terhét, ha bárki engem segítségül hív!

3. Csak Krisztus Jézus - ez legyen a jelszóm, csak Krisztus Jézus az örök remény. Csak Krisztus Jézus legyen velem mindig, csak Krisztus Jézus éljen és ne én!

4. Nem én, csak Krisztus old meg minden kérdést, csak Krisztus Jézus az én életem. Csak Krisztus Jézus szívem drága kincse, csak Krisztus Jézus az üdvösségem!
</chapter>
<chapter name="216. Hadd menjek, Istenem, mindig feléd" cat="" music="0" image="0">
1. Hadd menjek, Istenem, mindig feléd, fájdalmak útjain mindig feléd. Ó! sok keresztje van, de ez az én utam, mert hozzád visz, Uram, mindig feléd.

2. Ha este száll reám, s csöndes helyen álomra hajtanám fáradt fejem: Nem lesz, hol nyughatom, kő lesz a vánkosom, de álomszárnyakon szállok feléd.

3. Szívemtől trónodig - mily szent csoda - mennyei grádicsok fényes sora: A szent angyalsereg mind nékem integet; Ó! Uram, hadd megyek én is feléd!

4. Álomlátás után hajnal ha kél, kínos kővánkosom megáldom én. Templommá szentelem, hogy fájdalmas szívem, Uram, hozzád vigyem, mindig feléd!

5. Csillagvilágokat elhagyva már, elfáradt lelkem is hazatalál. Hozzád ha eljutok, lábadhoz roskadok: Ottan megnyughatok örökre én!
</chapter>
<chapter name="217. Az áldott égi szó vezet" cat="" music="0" image="0">
1. Az áldott égi szó vezet, a mennybe felvisz engemet. Az Úrral járni, ó! mily jó, mert mennybe visz e drága szó! Az Úr vezet, az Úr vezet az ige által engemet; Mint tanítványa követem és utam vége győzelem!

2. Ha illat árad szerteszét, ha felhős lesz ott fenn az ég, ha bőszült árral küzdök én: Ő megtart engem mindenképp. Az Úr vezet, az Úr vezet az ige által engemet; Mint tanítványa követem és utam vége győzelem!

3. Míg áldott kezét foghatom, nem hallja senki panaszom. Nem tör le engem semmi vész, mert híven vezet ez a kéz! Az Úr vezet, az Úr vezet az ige által engemet; Mint tanítványa követem és utam vége győzelem!

4. Ha földi éltem majd lejár, ha Krisztus által győztem már, majd engem is vár Jézusom és vár az örök békehon. Az Úr vezet, az Úr vezet az ige által engemet; Mint tanítványa követem és utam vége győzelem!
</chapter>
<chapter name="218. Itt a szívem, égi Atyám" cat="" music="0" image="0">
1. Itt a szívem, égi Atyám, Tiéd egész életem; munkáld, formáld kedved szerint, hogy az üdvöt elnyerjem!

2. Tisztítsad meg minden szennytől szegény bűnös szívemet; téríts le a széles útról, újítsad meg éltemet!

3. Kegyelmedet áraszd énrám, áldott Lelked erejét; szereteted vegyen körül, hadd lehessek a tiéd!

4. Megvált engem Jézus vére, minden bűntől megtisztít; Isten Lelke elpecsétel, Öröklétre felkészít.
</chapter>
<chapter name="219. Jézus karja átölel" cat="" music="0" image="0">
1. Jézus karja átölel, mindörökké megtart engem; Értem többet áldozott, semhogy újból elengedjen. Megkönyörült lelkemen: ez én édes reményem!

2. Lelkem hogyha remeg, fél, meginog a békességem: Krisztus karja nyúl felém, Krisztus segít győzni nékem. Isten hőse van velem: ez én édes reményem!

3. Hogyha vádol engemet, s rá tör Sátán életemre, Jézus Krisztus küzd értem, siet az én védelmemre; Kezeskedik érettem: ez én édes reményem!

4. Ha az utat nem látom, s bizonytalan minden léptem, Jézus fényt gyújt s Ő vezet éjszakámnak sötétjében; fényem Ő és vezérem: ez én édes reményem!

5. Hogyha a föld megindul s minden ember fél és jajgat, boldogságuk ködbe vész, tudom, Jézus el nem hagyhat! Krisztus ott van énvelem: ez én édes reményem!

6. Mikor Jézus jóra int, s képmására formál engem, nincsen bennem csüggedés, bízva fogja kezét kezem. Tudom, jót akar nekem: ez én édes reményem!

7. Az Úr Jézus Krisztustól semmi el nem szakít engem! Minden szava ígéret: erősíti szívem, lelkem. Megvéd, megtart Istenem: Ez én édes reményem!
</chapter>
<chapter name="220. Szeretni vágylak, Jézus, Téged" cat="" music="0" image="0">
1. Szeretni vágylak, Jézus, Téged, követni híven, boldogan; Tettel és szóval áldva Téged, egyetlen biztos oltalmam! Szeretlek, égi fénysugár, míg szívem meg nem áll!

2. Szeretni vágylak, Jézus, Téged, egyetlen hű barátomat; Lángoló szívvel járok véled, s követlek, jó Megváltómat! Mint vőlegényt, szeretlek én: Jézusom, légy enyém!

3. Sokáig jártam téves úton, míg hívó szavad rámtalált; Oly későn jöttem szent kapudhoz, irgalmad mégis bebocsát. Búsítja, bántja szívemet az, hogy csak most szeret.

4. Sötétben éltem, tévelyegtem és Téged elkerültelek; Éltemet balgán tékozoltam, kergetve csalfa fényeket. Te vitted véghez most magad, hogy megtaláltalak!

5. Köszönöm néked, jóság napja, hogy fényed rámvilágított! Áldom az égi nagy kegyelmet, hogy benned oly szabad vagyok! Hálával áldom égi szód, mely gyógyulást hozott!

6. Ne engedj többé tévelyegnem: Vezessél biztos utadon! Jézusom, ó! ne hagyj elesnem, megbotlanom, megállanom! Lelkemet fényed járja át, Te égi jó barát!

7. Szeretni vágylak, Jézus, Téged, Istenem, ékes koronám! Csak véled óhajt járni lelkem, s jutalmat érte nem kíván. Szeretlek, égi fénysugár, míg szívem meg nem áll!
</chapter>
<chapter name="221. Rejts magadba sziklaszál" cat="" music="0" image="0">
1. Rejts magadba sziklaszál, aki nékem megnyíltál; Az a víz, s a drága vér, melyet ontál a bűnért, gyógyír légyen lelkemnek, bűntől, s vádtól mentsen meg.

2. Bűnös ember nem tehet, törvényednek eleget, buzgóságom égne bár, könnyem folyna, mint az ár, el nem törli bűnömet, semmi más, csak kegyelmed!

3. Adni semmit nem tudok, keresztfádra borulok, lelkem árva, meztelen, ments meg engem, Mesterem, bűnös szívvel itt vagyok, moss meg, ó, mert meghalok!

4. Ha bevégzem életem, és lezárul már szemem, túl a sírnak éjjelén, trónodnál, ha állok én, rejts magadba sziklaszál, aki nékem megnyíltál!
</chapter>
<chapter name="222. Legyen szívünk mindig vidám" cat="" music="0" image="0">
1. Legyen szívünk mindig vidám, hálatelt az Úr iránt! Gyermekének szólít minket mennyben lakó jó atyánk. Minden napon vidám szívvel dicsérjük az Úr nevét! Boldog, örömteli szívvel járjuk életünknek ösvényét!

Verse2
Isten hordoz áldott kézzel, hitharcunkban megsegít. Kegyelméből megtart minket, győzelemre lelkesít! Minden napon vidám szívvel dicsérjük az Úr nevét! Boldog, örömteli szívvel járjuk életünknek ösvényét!

3. Hogyha kezét elengedjük, éj sötétje vesz körül. Bizonytalan minden léptünk, szívünk többé nem örül. Minden napon vidám szívvel dicsérjük az Úr nevét! Boldog, örömteli szívvel járjuk életünknek ösvényét!

4. De a hű szív egyre vidul, életútja mindig fény. Szolgáljunk hát Jézusunknak, követve Őt ösvényén! Minden napon vidám szívvel dicsérjük az Úr nevét! Boldog, örömteli szívvel járjuk életünknek ösvényét!
</chapter>
<chapter name="223. Adj nékem, Jézus, új szívet" cat="" music="0" image="0">
1. Adj nékem, Jézus, új szívet és minden bűntől óvjad meg, Te őrízd szívem ajtaját, hogy soha bűn ne lépje át.

2. Szívemet megnyitom, lakozzál bennem, Jézusom, gonosztól, bűntől tisztíts meg, szent hajlék, templom hadd legyek!

3. Orcádnak fénye, Jézusom, ragyogjon rám, ó, légy napom; Lelkednek lángja töltsön be, ó, jóság élő kútfeje!

4. Gazdaggá tedd a szívemet, adj égi áldást, értelmet; Tanácsot, bölcsességet adj, életem, Jézus, el ne hagyj!

5. Szent neved hírét terjesztem, igédet híven hirdetem; Örömöt, áldást, békét ad, hogyha Te, Jézus, vélem vagy.
</chapter>
<chapter name="224. Most búcsút mondok néked" cat="" music="0" image="0">
1. Most búcsút mondok néked, te csalfa, rossz világ! Bár csábít léha élet, a kétes boldogság. A mennyben vágyom élni, a szívem odaszáll: És ott a fény honában majd örökségem vár!

2. Ó! Jézus Krisztus, rejtsd el Tebenned éltemet, mert ezer tövis bántja és tépi szívemet! De fájdalmaim árját Te megrövidíted, s én dicsőítlek Téged, mint boldog gyermeked.

3. A szívem templomában ott dzíszlok szent neved és békét ad a szívnek megváltó kereszted. Ó! világítsd az utam, hogy el ne tévedjek, s ha megfutottam pályám, majd véled élhessek.

4. Ó! rejtsd el kegyelemből én árva lelkemet, hogy egykor én is lássam nagy dicsőségedet. Mert boldog az, ki végül Tenálad kopogtat, s még boldogabb, ki véled mindvégig megmarad!

5. Ó! mindenható Isten, Te óvjad lelkemet; S az élet szent könyvébe Írjad be nevemet. Az örök élet kincse, ó, hadd legyen enyém, hogy dicsőséged zengjem majd mindörökre én.
</chapter>
<chapter name="225. El nem hagylak Jézusom" cat="" music="0" image="0">
1. El nem hagylak Jézusom; Értem adtad drága élted! Add, hogy vándorutamon mindig közeledben éljek. Te vagy világosságom: El nem hagylak Jézusom!

2. El nem hagylak sohasem, míg e földön utam járom; Tőled kaptam mindenem, reménységem, gyógyulásom! Te vagy örök támaszom: El nem hagylak Jézusom!

3. Minden érzék cserbenhagy; Mint a virág: hervad minden; De Te, Jézus, velem vagy, Téged látlak mindig hitben! Ha közelg is alkonyom: El nem hagylak Jézusom!

4. Égen, földön semmi más rajtad kívül nem kell nékem! Ez a boldog vágyódás tölti be az egész éltem. Te vagy üdvöm, megváltóm: El nem hagylak Jézusom!

5. Maradj vélem, Jézusom, hagyd, hogy mindig véled járjak. Te vagy életforrásom, melyből üdvösségem támad. Bízó hittel mondhatom: El nem hagylak Jézusom!
</chapter>
<chapter name="226. Jézus, életemnek, öröme szívemnek" cat="" music="0" image="0">
1. Jézus, életemnek, öröme szívemnek, én ékességem. Ó! mint óhajt lelkem, kíván az én szívem, édes reményem! Isten áldott, szent Fia, Tekívüled senki nincsen, szívem kit szeressen.

2. A Te árnyékodban nyugszom bátorságban félelmim ellen. Tombolhat a vihar, a pusztító, szilaj, mert Te vagy velem. Lelkem, ne féld a halált, hatalma már nem árt néked, Jézus megvéd téged.

3. Ama régi kígyó, bűnre, rosszra hívó, törhet ellenem. Tőle én nem félek, békességben élek, s nevedet zengem. Sem magasság, sem mélység nem választ el Istenemtől, örök szerelmétől.

4. Vessz el, mulandó kincs, Jézus, kívüled nincs békém, örömem. Világ méltósága, fénye, hiúsága nem kell már nekem. Tőled, Jézus, szívemet a keresztnek gyalázatja el nem választhatja.

5. Vessz el, bűn, rút féreg, halált hozó méreg, megutált szívem. Napfény ki ne hozzon, éj-homályban hagyjon, ne lásson szemem: Távozz gőg és kevélység, nem kelletek gonosz vétkek, megváltam tőletek.

6. Ne légy lelkem már bús, mert ímé a Jézus hozzád közelget. Sűrű könnyeidbe, keserűségidbe elegyít mézet: Keresztszenvedésim közt öröme lész a szívemnek, Jézus, életemnek!
</chapter>
<chapter name="227. Az Úrnak hangja szólt hozzám" cat="" music="0" image="0">
1. Az Úrnak hangja szólt hozzám: Ó! jöjj már gyermekem, a bűnödet én elveszem, pihenj a keblemen! Az Úrhoz vittem akkor én elcsüggedt lelkemet és békességre lelt szívem és végre megpihent.

2. Az Úrnak hangja szólt hozzám: Az üdv forrása vár; A szomjas szív megújul itt, ó! jöjj, siess, igyál! Mily boldog szívvel csüggtem ott az élet kútfején, a lelkem újjáéledett, s most benne élek én.

3. Az Úrnak hangja szólt hozzám: Ím én vagyok a fény; Csak jöjj, kövess és bizton jársz a próbák éjjelén! Az Úrra néztem akkor én és áradt fénye rám, e fényben járok szüntelen, míg el nem jön hazám!
</chapter>
<chapter name="228. Tebenned bízva megyek én" cat="" music="0" image="0">
1. Tebenned bízva megyek én az úton, földi utamon; Én minden tettem s minden szóm csak Téged áldjon, Jézusom!

2. Mit bölcsességed megjelölt, mit célul adtál egykoron, azt Lelked által érjem el, én áldott Krisztus Jézusom!

3. Igádat mostan felveszem és boldog szívvel hordozom, mert égi otthon vár reám, ha célhoz érek, Jézusom.

4. Kegyelmed árja szálljon rám, légy vélem minden utamon és add, hogy nálad élhessek az üdvösségben, Jézusom!
</chapter>
<chapter name="229. Azt az éltet kell elérjem" cat="" music="0" image="0">
1. Azt az éltet kell elérnem, amely boldogít; Nem csüggedek, s míg elérem, támaszom a hit. Bűn és baj, ha rám támad, égi szózat így biztat: Meg ne restülj, törj keresztül, ég jutalma int.

2. Hív a Bárány, s vágyom állni trónja lépcsőjén. Úgy futok, hogy elmaradva kárt ne valljak én. Elveszíti szent jogát, nem nyer égi koronát, az, ki késve, hátra nézve, hitet hagyva él.

3. Jézus, segítsd célom látnom, melyért úgy küzdök; Támogass a súlyos harcban, hogyha gyengülök. Vonj, ha csábít a világ, védj meg, óvj meg, hogyha bánt, mert ha vezet szent kegyelmed, megmenekülök.

4. Jézus Krisztus, lelkem vágyva Hozzád esedez. Fogjad kezem, hogyha szívem fáradt, s csüggedez. Szent igéd így éltet ad, vésd e szívbe önmagad: s célt ha érek, zeng az ének: Isten műve ez!
</chapter>
<chapter name="230. Csak haladj, csak haladj" cat="" music="0" image="0">
1. Csak haladj, csak haladj, fényben haladj szent Sion, égjen hited fénylő lángja, mint a boldog frigynapon; Vágyjon lelked hűs forrásra, keskeny utad, Sion, el ne hagyd; Csak haladj, csak haladj!

2. Szenvedj csak, szenvedj csak, próbád, Sion, bármily nagy; Tűrjed a gúnyt, a bánatot, mindhalálig hű maradj; Koronád, nézd, miként ragyog! Sion, hogyha az őskígyó mar, szenvedj csak, szenvedj csak!

3. Ne kövesd, ne kövesd a világnnak csábjait! Ígérget az jó hírnevet, kincse mégsem boldogít; Hogyha dicsér, ha kinevet, Sion, ne bánd, sohase feledd: Ne kövesd, ne kövesd!

4. Vizsgáld meg, vizsgáld meg, ne higgy minden léleknek; Hogyha édes szóval csábít, vigyázz, el ne tévelyedj; Próbáld meg és majd elválik: Menny vagy pokol küldött követet? Vizsgáld meg, vizsgáld meg!

5. Közeledj, közeledj, Sion lánya, Istenhez; Lelked töltsd meg erejével, igykezz, hogy el ne vessz; Szőlővessződ termésével hálát adva, Sion, örvendezz! Közeledj, közeledj!

6. Készen légy, készen légy, égjen benned szeretet; Mutasd meg a nagy világnak, benned ez mit teremtett. Menyasszonyként Urad várjad, Sion, égő mécsest tartva élj; Készen légy; készen légy!

7. Őrízd meg, őrízd meg hűségedet, hitedet; Langymelegnek ne találtass, jutalmad ím közelget. Hogy a rossznak ellenállhass, Sion, végig tartsd meg hitedet: Őrízd meg, őrízd meg!
</chapter>
<chapter name="231. Egy drága kincset keresek" cat="" music="0" image="0">
1. Egy drága kincset keresek, mely mennybe vezet engemet, e kedves ige szólt hozzám: "Jól vagyon, jó és hű szolgám!"

2. Nem bánom, hogyha megvetnek, ha bántanak és sértenek, ha napról napra, én Uram, tetszéseddel találkozzam!

3. Elhagyhat minden jó barát, s gúnyszavuk tőrként járhat át, én mégis kérlek: Bocsásd meg, mert nem tudják mit művelnek!

4. Te adjál nékem értelmet, hogy kedved szerint élhessek, s ha bolyongok is egyedül, majd szívem nálad felderül.

5. Az ígéretek hajnalát mind hirdették a próféták; És teljesedik hirtelen, s én örvendezve szemlélem!

6. E boldog napon leteszem sok súlyos terhem, keresztem és öröm, béke vár reám én Üdvözítőm oldalán!
</chapter>
<chapter name="232. Én áldott Istenem" cat="" music="0" image="0">
1. Én áldott Istenem, Te végtelen nagy jóság, ki nélkül nincsen jó és nincs bajra orvosság, adj nékem ép testet, a lelkem tisztítsd meg és éltem ékítse jó lelkiismeret!

2. Add, tennem jó kedvvel, azt, mi énhozzám illik és mint szent törvényid azt nékem is rendelik. Hogy mindent megtegyek, ha nékem rendeled, s ha végbevittem mind, ó! áldja szent kezed!

3. Add, hogy most minden szóm csak tiszta és jó legyen, hogy oktalan beszéd a számból ki ne menjen! Ha tisztem szerint kell akárhol szólanom: Szent igéd szavától ne hagyj elhajlanom!

4. Ha sorsom mostoha: Ó! ne hagyj elcsüggednem! Ha rajtam a kereszt: Ó! ne engedj elesnem! Ne vegyen ellenség énrajtam hatalmat és jó tanács ha kell: Te adj bölcs szavakat!

5. Add, hogy mindenkivel csak békességben éljek! Szent tanításodtól én soha el ne térjek! Jó munkám béréből majd hogyha gyarapszom, ó! engedd áldásod jóra fordítanom!

6. Ha úgy tetszik, Uram, hogy kedvezz életemnek, ha majd vénségemet én erőben érem meg: Bűnös és rút élet lelkem ne terhelje, hogy ősz haját fejem ékesen viselje!

7. Holtakat végnapon majd mikor feltámasztod, én koporsómhoz is hű kezed kinyújtod; Szent igéd szavával majd akkor keltsél fel és dicsőült testben vígy engem mennybe fel!
</chapter>
<chapter name="233. Én minden dolgaimban" cat="" music="0" image="0">
1. Én minden dolgaimban és minden utaimban az Istenben bízom, Ki hű és örök pásztor, Ki vezet s jól tanácsol, csak segedelmét óhajtom.

2. Én minden törekvésem és sok-sok gyötrődésem ó! milyen hasztalan; Legyen meg akaratja és amint elgondolja, mert reá bízom én magam.

3. Javamra válik minden, mit kegyelméből ingyen ad nékem jó Atyám és hálát adok néki, mert érzem közelségit, ha bármily sorsot mér is rám.

4. Szent kegyelmében bízom, mert ígéretét bírom, hogy megóv engemet; Ha járok tövényében, nem árthat semmi nékem és veszteségem nem lehet.

5. Én gyarlóságom látja, a bűnöm megbocsátja, s elnézi sok vétkem; Mert nagy az Ő kegyelme és nem fogy el türelme, így nem büntet rögtön engem.

6. Ha hív és int az este, ha kelek új reggelre a küzdés honában, ha sok botlásom fáraszt, ha bűnöm gyötör, bágyaszt, én erőt lelek szavában.

7. Ím Tiéd vagyok végleg, ha meghalok vagy élek, Te mindig vélem vagy! Te ismered a sorsom: Rád bízom minden dolgom, hogy kívánatos véget adj.

8. Most szállj magadba, lelkem és bízzál Istenedben, ki téged teremtett; Ő élted, üdvösséged és érjen bármi téged, az akarata legyen meg.
</chapter>
<chapter name="234. Itt az éltem, Jézusom" cat="" music="0" image="0">
1. Itt az éltem, Jézusom, oltárodra áldozom! Néked adom kezemet, építsd vele művedet, építsd vele művedet!

2. Add, hogy lábam gyors legyen, hogy szent igéd terjedjen. Add, hogy hangom zengje most üdvre hívó szózatod, üdvre hívó szózatod!

3. Fogadd el az ajkamat, rá az ige mézét add! Vedd át minden kincsemet, szívem-lelkem a Tied, szívem-lelkem a Tied!

4. Lelkem minden szándékát kedved szerint Te formáld! Íme, szívem, Jézusom, Néked szentelt örök trón, Néked szentelt örök trón!

5. Urald egész lényemet: lelkemet és szívemet, mindenestől hadd legyek mindörökké a Tied, mindörökké a Tied!
</chapter>
<chapter name="235. Ki Istenének átad mindent" cat="" music="0" image="0">
1. Ki Istenének átad mindent, bizalmát csak belé veti, azt csudaképpen őrzi itt lent, ínség, baj közt is élteti. Ki mindent szent kezébe tett, az nem fövényre épített.

2. A súlyos gondok mit használnak, a sóhaj, sok jajszó mit ér, ha sebeink még jobban fájnak s mindennap kínunk visszatér? Így terhünk egyre súlyosabb, ha lelkünk búnak helyet ad.

3. Csak légy egy kissé áldott csendben: Magadban békességre lelsz, az Úr-rendelte kegyelemben örök, bölcs célnak megfelelsz. Ki elválasztá életünk, jól tudja, hogy mi kell nekünk.

4. Jól tudja minden gondod, bajod, tudja: mily sorsot mérjen rád. Megvidámítja könnyes arcod, elűzi szíved bánatát. Ha nagy kegyelme vesz körül, a lelked vigad és örül.

5. Ne gondold, hogyha ínség sújt rád, hogy téged Isten elhagyott! Nehéznek érzed terhed súlyát: Ne hidd, más könnyebbet kapott! Hogy Isten mindent jól intéz, megérted majd, ha célhoz érsz!

6. Szent bölcsessége juttat mindent: Kegyelmet, áldást és erőt. Meggazdagít vagy elvesz kincset, trónokat állít és ledönt. Csodásan úgy rendelte el: Hol megaláz, hol felemel.

7. Zengj hát az Úrnak, s járd az utat, mit éppen néked Ő adott; A mennyből gazdag áldást juttat, s majd Jézus ád szép, új napot. Ki benne bízik és remél, az mindörökké Véle él.
</chapter>
<chapter name="236. Én minden vétkem, bűnöm" cat="" music="0" image="0">
1. Én minden vétkem, bűnöm ím Jézusra teszem, most helyettem Ő hordja és könnyít lelkemen. Ím bűnnel terhelt szívem az Úrnak átadom, hogy megtisztítson engem és fehérre mosson.

2. Ím Jézus elé tárom most minden óhajom, mert amit lelkem kíván azt Tőle megkapom. A szívem minden terhét az Úr elé viszem, hisz bánatom és gondom Ő megosztja velem.

3. Ó! bárcsak lennék én is, mint Jézus oly szelíd! És tenném én is, mint Ő a jóság tetteit. Majd ott szeretnék lenni az angyalok között és Isten előtt zengni a csillagok fölött.
</chapter>
<chapter name="237. Mikor leszek olyan már" cat="" music="0" image="0">
1. Mikor leszek olyan már, amilyennek Isten vár: Balga önmagam előtt, de a jóban, hitben bölcs.

2. Add, hogy Néked élhessek, minden rosszat megvessek és a próbák idején adjál új erőt és fényt!

3. Add, hogy egész életem néked szentelt tűz legyen! És a lelkem töltse be szent szerelmed öröme!
</chapter>
<chapter name="238. Emlékezzél, mi történék" cat="" music="0" image="0">
1. Emlékezzél, mi történék, Uram, mi rajtunk, És tekintsd meg, mily nagy szidalomban mi vagyunk, Mert bűnünkért, Uram, Tőled ostoroztatunk; Azért szükség éjjel s nappal Hozzád kiáltnunk.

2. Bizodalmunk vagyon Benned, Felséges Isten, Mert megmaradsz mindörökké ígéretedben, Ha gyötrődünk bűnünk szerint a mi testünkben, Azért nem hagysz elszakadnunk Tőled lelkünkben.

3. Miért, Uram, mindörökké hogy elhagysz minket, Ily nagy sok keserűséggel látod ügyünket? Kérünk Téged, térítsd Hozzád a mi szívünket, Mert nem nyerjük Nálad nélkül üdvösségünket.

4. Vedd el rólunk, kérünk Téged, nagy haragodat, És újítsd meg már minékünk mi napjainkat, Kegyelmes Úr Isten, tartsd meg mi házainkat, Dicsérhessünk mindörökké, mint Szent Atyánkat.
</chapter>
<chapter name="239. Istenben bízom én" cat="" music="0" image="0">
1. Istenben bízom én az ínség idején, ki mindig megvéd engem és erősíti lelkem; Ő fordít rosszat jóra, mert éltem megtartója.

2. Ha bűneim engem rettentnek szívemben, én Krisztusomban bízom, a békém Tőle várom; Én néki adom éltem, mert vérét ontá értem.

3. A halál énnékem lész majd nyereségem; Úr Krisztus az én éltem, átadom néki szívem. Ha végórámat látom, az üdvöm Tőle várom.

4. Úr Jézus Krisztusom, Te vagy a legfőbb jóm: Mert kereszthalált haltál, hogy nékem üdvöt adjál; És megváltál egy népet, hogy mennyben lakjék véled.

5. Ámen zengjen híven szívemnek mélyében; Vezérelj engem, kérlek, Úr Krisztus, míg itt élek; És fenn a magas mennyben majd áldlak mindig. Ámen.
</chapter>
<chapter name="240. Bízzál Isten kegyelmében" cat="" music="0" image="0">
1. Bízzál Isten kegyelmében, s harcolj híven mindenkor! Meglásd, Isten minden terhet, gondot levesz válladról.

2. Küzdjél mert szoros ama kapu és az élet útja szűk! Senki be nem mehet azon, csak ha teljes szívvel küzd.

3. Élethalálharcnak árán jutsz az örök életre, hogyha reád támad Sátán, harcolj bátran ellene.

4. Harcolj bátran, buzgón, hévvel, add át egész szívedet! Nem győz bűn és vétek ellen, csak az igaz szeretet.

5. Harcolj hittel, könyörgéssel, éjjel-nappal, szüntelen: Mert csak Isten erejével harcolhatsz a bűn ellen!

6. Félelemmel, rettegéssel óvd a bűntől lelkedet, mert a bűnben, romlottságban, ezer veszély fenyeget!

7. El ne veszítsd koronádat, reménységed tartsad meg, kövessed az igazságot, elbukástól őrizkedj!

8. Mindhalálig igaz hittel harcolj, küzdjél szüntelen, meg ne rettenj, meg ne hátrálj: Vár a biztos győzelem!

9. Szeresd híven Krisztus útját, soha ne hagyd semmiért, ne légy igaz önszemedben, józantalan sose élj.

10. Hagyd a bűnnek ezer csábját, úgy sem ád az semmi jót és a mennybe gyűjtsd a kincsed, szíved is hogy legyen ott.

11. Jézus Krisztus jó vitéze, légy a harcra mindig kész, előre a Krisztus útján, míg az égi honba érsz.
</chapter>
<chapter name="241. Szent karod, Jézus" cat="" music="0" image="0">
1. Szent karod, Jézus, oly erős, megsegít minden bajban! Segítsd meg árva népedet, miként a messzi múltban! Nappal és éjjel harcolunk, egyedül benned bízhatunk: Légy velünk minden harcban!

2. Melletted, drága Mesterünk, tudjuk, hogy bizton győzünk! Leküzdünk bátran minden bajt, és hálazsoltárt zengünk. Előre! bátran, szüntelen: Közel a végső győzelem; Korona lesz az ékünk!

3. Tombol az ádáz ellenség, de minket meg nem rémít: Lelkünket áldott szent karod és angyalszárnyak védik! Bizalmunk, Jézus, benned van, győzhetünk életharcunkban, ha véled járunk végig.
</chapter>
<chapter name="242. Vezess Jézusunk, s véled indulunk!" cat="" music="0" image="0">
1. Vezess Jézusunk, s véled indulunk! Küzdelemre hív az élet, hadd kövessünk benne Téged; Fogjad a kezünk, míg megérkezünk!

2. Adj erős szívet, hogy legyünk hívek! És ha terhet kell viselnünk, panaszt mégsem ejt a nyelvünk; Rögös bár utunk, Hozzád így jutunk.

3. Sebzett szívünk majd mikor felsóhajt, vagy ha másért bánat éget, adj türelmet, békességet, reménnyel teli Rád tekinteni!

4. Kísérd lépteink éltünk végéig és ha roskadozva járunk, Benned támaszt hadd találjunk, míg elfogy az út, s mennyben nyitsz kaput!
</chapter>
<chapter name="243. Próbáimban, Jézus, kérlek" cat="" music="0" image="0">
1. Próbáimban, Jézus, kérlek, légy velem, el ne tántorodjék Tőled életem; Ha megrettent a vész, vagy ha öröm ér, elszakadnom Tőled ne hagyj semmiért!

2. Ha e világ bűne engem hívogat, nagy csalárdul kínál hitványságokat: Szemem elé állítsd szenvedésidet, vérrel koronázott, szent keresztedet.

3. Tisztogass bár bajjal olykor engemet: Kegyelmeddel szenteld szenvedésemet; Erőtlen bár testem, Te oltárodon keserű pohárral, hittel áldozom.
</chapter>
<chapter name="244. Ki tudja napjaimnak számát" cat="" music="0" image="0">
1. Ki tudja napjaimnak számát, míg végső percem elközelg és sebes szárnyon felém szállnak a kínos halálgyötrelmek? Uram, Uram! A Krisztus véréért: Légy velem, hogyha jön a vég!

2. Addig míg itt e földön járok, a halál réme vesz körül: De ami rettent, jóra fordul, ha szíved rajtam könyörül. Uram, Uram! A Krisztus véréért: Légy velem, hogyha jön a vég!

3. Istenem, segíts, hogy megértsem: A halál is csak nyereség, ha Krisztus sebeibe rejtem lelkemnek halálfélelmét. Uram, Uram! A Krisztus véréért: Légy velem, hogyha jön a vég!

4. Hadd rendezzem el földi dolgom, hogy készen álljak mindenkor és mondjam: Uram, immár szívem parancsod előtt meghajol! Uram, Uram! A Krisztus véréért: Légy velem, hogyha jön a vég!

5. Az égi otthon egyre vonzóbb, a bűn meg egyre keserűbb! Add, hogy e földi forgatagban szent igéd nyújtson fényt, derűt. Uram, Uram! A Krisztus véréért: Légy velem, hogyha jön a vég!
</chapter>
<chapter name="245. Akik bíznak az Úr Istenben" cat="" music="0" image="0">
1. Akik bíznak az Úr Istenben, el nem vesznek életükben: Megtartatnak kegyelemben.

2. Az Istennek szent beszédében, kik maradnak szerzésében: Hitük által üdvösségben:

3. Ezek lésznek nagy erősségben, mintegy kőszál keménységben: Megtartatnak kegyelemben.

4. Sokszor esnek kísértésekben, de ők el nem vesznek ebben: Megmaradnak igaz hitben.

5. Akik pedig hitetlenségben élnek és nagy kevélységben: Mind elvesznek azok ebben.

6. De a hívek nagy békességben, lesznek örök dicsőségben: Hitük által üdvösségben.
</chapter>
<chapter name="246. Nálad nélkül, Jézusom" cat="" music="0" image="0">
1. Nálad nélkül, Jézusom, boldogságom nincs nekem; Kereszted és kegyelmed békességem, mindenem.

2. Próbák súlyos keresztjét alázattal hordozom; Szereteted hirdetem, ez az én nagy vigaszom.

3. Hogyha próba, szenvedés vár is vándorutamon, elviselem boldogan Érted, drága Jézusom.

4. Uram, kínos kereszted imádkozni megtanít; Próbák útja megaláz, mégis üdvösségre visz!
</chapter>
<chapter name="247. Ne hagyj elesnem, felséges Isten" cat="" music="0" image="0">
1. Ne hagyj elesnem, felséges Isten, keserűségemben! Te szent Fiadért légy segítséggel: ne essem kétségben, mert mindenfelől, látod, Úr Isten, vagyok kísértetben.

2. Az írás Rólad, felséges Isten, bizonnyal azt mondja, hogy valakinek Tebenned vagyon szíve bizodalma, az olyan ember meg nem szégyenül, mert Te vagy oltalma.

3. Gyermekségemtől fogván, Úr Isten, mind ez ideiglen Téged hívtalak én segítségül minden szükségemben: Mostan is nincsen több bizodalmam sem földön, sem mennyen.

4. Bizony nem tudom, kihez forduljak egyébhez náladnál: Mert nincs igazság és irgalmasság sehol senki másnál: Szívem fájdalmát senki nem tudja, Uram, több náladnál.

5. Akármint hányjam-vessem elmémet, felséges Úr Isten, de vigasztalást sehol nem lelek keserűségemben, hanem Tebenned, felséges Isten és ígéretedben.

6. Csak Te egyedül voltál, Úr Isten, énnékem gyámolóm, nagy fájdalmimban és romlásimban az én vigasztalóm; Ne hagyj elesnem, megszégyenülnöm, kegyes oltalmazóm.

7. A szegénységnek nagy kísértete engemet szorongat, kárvallásomnak bánatja izgat, betegség tántorgat, mindazáltal csak Tetőled várok, Úr Isten, oltalmat.

8. Irgalmasságnak Ura, Istene és erős kútfeje, kinek szemei a földre néznek nyomorult szegényre: Hozzád kiáltok, légy segítséggel minden szükségembe.

9. Mely nagy örömem és bizodalmam nékem ezen vagyon, hogy ígéreted, mint drága zálog, én szívemben vagyon, Krisztus Jézusért engem meghallgatsz, azt bizonnyal tudom.

10. Azért könyörgök szent Felségednek, mint jó Istenemnek, én teremtőmnek és megváltómnak és megszentelőmnek, hogy légy kegyelmes Te szent nevedért az én bűneimnek.

11. Tudom, előtted, úgymint magamban, bűnös ember vagyok, de Krisztus Jézus szent haláláért nálad kedves vagyok, mert Őáltala Te fiad vagyok, örökösöd vagyok.

12. Jelentsd meg hozzám, felséges Isten, kegyelmességedet és véghetetlen kegyes atyai Te nagy szerelmedet, hogy teljesítsd be könyörgésemre szent ígéretedet.

13. Add meg, Úr Isten, Te szent nevedért, amit Tőled kérek szent Fiad által, teljes szívemből melyért most könyörgek, mert csak Tebenned bízom, Úr Isten, míg e testben élek.
</chapter>
<chapter name="248. Az Úr segíti harcom" cat="" music="0" image="0">
1. Az Úr segíti harcom, ki lehet ellenem? Ha hozzá száll fohászom, kerül a rossz engem. Ha Jézus hű barátom és szeretete véd, míg híven benne bízom, nem árt az ellenség.

2. Már tudom s hittel vallom és nem kételkedem, ha Isten útját járom, Ő jó Atyám nekem. A bajban, vészben érzem, hogy oldalamra áll és semmi nem árt nékem, s a béke napja vár.

3. Én amire építek, az a megmentő vér, mit Jézus ontott értem sok súlyos bűnömért. Bár bennem s életemben most nincsen semmi jó, de így is elég nékem, mit ád a Megváltó.

4. Az Isten Lelke szól ma örvendetes szókat, ki mindeneknek adja a vigaszt, nyugalmat. Azt mondja: áll már készen az örök, szent Sion: Mit nem láthatott még szem, az vár ott egykoron!

5. A menny az örökségem, mit Istentől kapok: s ez marad osztályrészem, ha én meg is halok. És hullhat itt a könnyem, míg járom utamat, de megtart reménységben e boldog szent tudat.

6. Ha romba dől is minden, Te állsz, mint sziklavár; S Te szállást vettél bennem, sosem ér lelki kár! Sem szomjúság, sem éhség, sem tűz, sem fergeteg nem választ már el többé az Úrtól engemet!

7. Sem fájdalom, sem szégyen, sem kín, sem szenvedés, s most akármi is érjen, nincs semmi oly nehéz, mi elvonhatna Tőled, hűséges kebledről, mi elszakíthat végleg Te szent szerelmedtől.

8. A szívem tehát örvend és nem szomorú már, hisz örömzsoltárt zenghet, s csak napsugárban jár; Ki napja életemnek, az Úr már bennem él. S a menny lesz örökségem, mit Jézus megígért.
</chapter>
<chapter name="249. Már keresztem vállra vettem" cat="" music="0" image="0">
1. Már keresztem vállra vettem, s érted mindent elhagyok. Mindenem vagy, Tied lettem, Jézus, míg e szív dobog. Vágyat, célt a múltnak adtam, nincs már bennem vak remény, gazdag mégis én maradtam: Isten és a menny enyém.

2. Ember bánthat és zavarhat: Szíved áldott menedék; Sorsom próbál és sanyargat: Édes csenddel vár az ég. Nincsen bú, mely könnyet adjon, míg szerelmed van velem, nincs öröm, mely elragadjon, hogyha nem Benned lelem.

3. Lelkem, teljes üdv a részed, hagyd a bút s a gondot el; Légy vidám, ha meg-megérzed: Tenni kell még, s tűrni kell. Gondold el: ki Lelke éltet, milyen Atya mosolya: Lásd, Megváltód meghalt érted: Mit bánkódnál, menny fia?

4. Kegyelemből dicsőségbe szállj, hited majd szárnyat ad, s az örök menny fénykörébe bevezet majd szent Urad. Véget ér itt küldetésed, elszáll vándor-életed, üdvösséggé lesz reményed, égi látássá hited.
</chapter>
<chapter name="250. Vihar zúg és tenger zajlik" cat="" music="0" image="0">
1. Vihar zúg és tenger zajlik, életünknek tengere, Jézus ajkán tisztán hallik: "Kövess engem, jöjj ide!"

2. Hív ma Jézus, hív ma téged, karja fog, hogy el ne ess: Ha a bálvány így szól néked: "Velem jöjj csak és szeress."

3. Hogyha roskad gyönge vállam, bűnöm súlya földre nyom; "Enyhet, békét találsz nálam!" - Szavad, Jézus, égbe von.

4. Uram, hozzád vágyik lelkem, eléd tárom terhemet, legyek mindig - ó! ezt esdem! - Érted élő gyermeked!
</chapter>
<chapter name="251. Térj magadhoz, drága Sion" cat="" music="0" image="0">
1. Térj magadhoz, drága Sion, van még néked Istened, Ki atyádként felkaroljon, s szívét ossza meg veled! Azt bünteti, kit szeret, másképp Ő nem is tehet: Sion, ezt hát jól gondold meg, s szabj határt bús gyötrelmednek!

2. Hullámok ha rémítenek mérhetetlen víz felett, s a habok közt szíved remeg, hogy sírod is ott leled; Ha aludni látod Őt, ki reményed és erőd: Sion, soha ne feledd el: Ő megvívhat tengerekkel!

3. Bár hegy, halmok rengenének, miket égi kéz emelt, s indulása a nagy égnek végromlásra adna jelt: Ezt látva is el ne hidd, hogy ez a perc elveszít; Sion, addig meg nem dőlhetsz, míg oltalmad Istentől lesz!

4. Bár könnyűid omlanának gyöngyökül a tengerbe és elhalván hangja szádnak, csak pihegnél, mint gerle, bár vér volna bíborod, s kő megszánná nyomorod: Sion, ne félj a gonosztól, baj nem ér, míg Benne bízol!

5. Bár hordozzad zsarnok láncát, érjen kínos rab-halál, ha hitedet el nem játszád, utad égbe nyitva áll. Örvendj mindig és vígadj, emlékezz, ki népe vagy! Sion, nincs több Isten egynél, Benne hát ne kételkedjél!

6. Ó! ne csüggedj, ím az estnek már leszállnak árnyai; Kihez ajkid oly hőn esdnek, halld: Atyádnak hangja hív! Ő gyalázat, kín helyett néked jobbján ad helyet; Sion, a menny lesz te részed, föld gyötrelmét hát ne nézzed!

7. Végső áldást mondj hazádra, mely távolról int feléd, égi honnak a határa van már hozzád közelébb. Édes érzés miért fog el, melytől olvad szív, kebel? Sion, minden másképp lesz ott, el fog tűnni nagy sírásod.

8. Angyalok, ti fényes lelkek, zengjetek víg éneket, mert ki most a sírba tér meg nyer majd örök életet; S örvend egykor a mennyben megdicsőült seregben. Sion, onnan számkivetni nem fog téged soha senki.
</chapter>
<chapter name="252. Világosságom vagy, Uram" cat="" music="0" image="0">
1. Világosságom vagy, Uram, üdvömet benned látom. Erődnek árja támogat, míg földi utam járom. Nem bánt már gond és félelem, mit árthat ember énnekem ezen a bűnös földön?

2. Gonoszság hogyha támad rám, s fenyeget elnyeléssel: Én Uram védelmemre kél, s helyettem küzd a vésszel! Megvéd az áldott égi hős, Ki Sátán ellen mindig győz; Szabaddá tesz a bűntől!

3. Csak egyet kérek, Istenem, Jézusért add meg nékem: Melletted tölthessem híven időm és teljes éltem; Házadnak tiszta fényében, választott néped üdvében gyönyörködjék a lelkem.

4. Szívemnek legfőbb öröme, ha Téged híven szolgál; S ha dicsérhetlek szüntelen, jobb minden földi jónál! Mert Te vagy Isten, védelmem és sziklaváram énnekem és biztos menedékem!

5. Irányítsd híven éltemet, terelgess biztos úton, vezessed úgy a léptemet, hogy bizton célba jusson. Mit árthat nékem ellenség, ha karod óv és áldva véd és Te vagy az oltalmam?

6. Dicsérni vágyom szent neved és fennen magasztalni, hirdetni égi jóságod és szívből hálát adni. Ím dicsérettel áldozom mindenkor szent oltárodon és áldlak tiszta szívből!

7. Én Uram, halld meg hangomat, hozzád ha felkiáltok; Irgalmazz nékem, bűnösnek, mert enyhet, békét vágyok. Nékem szól Igéd, így hiszem, "Keressetek engem híven!" - Orcádat hadd keressem!

8. Kereslek most is Tégedet, töröld el minden vétkem. Ne rejtsd el tőlem orcádat, Adj tiszta szívet nékem. Szolgádat, ó! ne űzzed el, mindenkor légy hozzám közel: Te vagy az üdvösségem!

9. E földön sok a jó barát, s szeretnek mind ők engem: Emberi jóakaratuk nem menti meg a lelkem, megvethet bárki, jól tudom, megvált és megment Jézusom, boldogság, béke vár rám.

10. Egyengesd mindig utamat, taníts meg szent igédre; Vezérelj biztos ösvényen, vezessél üdvösségre. Ne ártson nékem semmi sem, akármi támad ellenem, Te keljél védelmemre!

11. Csak benned bízom, Istenem, míg pályám végigjárom: Eljutok hozzád egykoron, s orcádat én is látom! Én lelkem, várj és légy erős, míg eljövend az égi hős: Az Urat híven várjad!
</chapter>
<chapter name="253. Velünk Immánuel, ég és föld Ura" cat="" music="0" image="0">
1. Velünk Immánuel, ég és föld Ura, ellenség, reszkess szent színe előtt; Örvendezz, szent Sion, Uradat áldva, zsoltárral fogadd a nagy megmentőt; Békét és életet, üdvöt hoz néked, örvendezz, Sion, mert Isten van véled!

2. Erősítsd szívedet, karodat, Sion, örömmel nézzed az élet Urát! Szeretet Istene van oldalunkon, szívünkből félelem, bánat elszállt; Lelkünkre végtelen áldása árad, erővel tölti el e kicsiny nyájat.

3. Én lelkem, várjad Őt reménnyel, hittel, Atyánktól semmi már el nem szakaszt; Kérjed csak Istened reménylő szívvel, a biztos győzelem el nem marad. Bánat és félelem nem gyötör mindig, Jézusunk hűsége velünk van végig!

4. Töröld le könnyedet, szenvedő Sion, csüggedő fejedet emeljed fel; Harcoljál boldogan, Istenben bízón, örömnek szent napja ragyog majd fel! Életnek kútfeje, szeretet Ura, Az élet szent vizét népének adja.

5. Mindnyájan jöjjetek az élő vízhez, "Jöjjetek énhozzám!" mondja az Úr; Életnek kútfeje, ó! milyen ékes, feléled mind, aki feléje nyúl. Vegyétek ingyen az éltető vizet, enyhet ad, üdíti az életünket!

6. Előre bátran e mennyei névvel, nézzük a dicsőség koronáját! Isten is harcra kél szent seregével, legyőzi kísértőnk minden hadát; Nem rettent félelem, mert velünk az Úr, Isten kis csapata majd megszabadul!

7. Megváltott népe majd trónjánál állva, látja a dicsőség örök Urát; Üdvözült ajkakon felszáll a hála, zengve a megváltás szent himnuszát; Előtte térdet hajt ember és angyal, dicsérik mindnyájan ujjongó hanggal:

8. Dicsőség, hála és tisztesség néked, áldott légy, áldott légy Szentháromság! Bölcsesség, szent erő királyi széked, menny és föld néked zeng most hozsannát! Győzött az ég ura, ujjong az élet, dicsőség, dicsőség örökké néked!
</chapter>
<chapter name="254. Add nékem szent erőd, Jézus" cat="" music="0" image="0">
1. Add nékem szent erőd, Jézus, hogy győzzek, nézd a bűn hogyan tör kísértve rám. Forrása csak Te vagy békességemnek, szívem a bűn ellen orvosra vár. Segíts meg bűneim, vétkeim ellen, megtartó jobbodat ne vond meg tőlem.

2. Add nékem szent erőd, Jézus, hogy győzzek, ifjúságomnak sok vétke, ha bánt, a lelkem fájdalmi, ha meg nem szűnnek, juttassad gyermeked e bajon át. Tudod Te, jó Uram, mennyei felség, hogy nincsen oly ember, ki ne vétkeznék.

3. Add nékem szent erőd, Jézus, hogy győzzek, szívemben hiúság s gőg hogyha kél; S ha bennem vágyak és ábrándok kelnek, melyektől lelkem is rettegve fél, ó! segíts akkor, hogy magamba szállva megtérjek Tehozzád irgalmat várva!

4. Add nékem szent erőd, Jézus, hogy győzzek, vétken és minden rossz indulaton; Add, hogy a jótetthez erényt is fűzzek, s lelkem hogy keresse akaratod. Vedd hát a szívemet, Tenéked adom, s így lesz majd megszentelt az egész valóm!

5. Add nékem szent erőd, Jézus, hogy győzzek, hazugság lelke ha tőrébe készt, álnokság öltönyét felvenni féljek, mert az csak bajt hoz rám, s bűnbe esnék. Királyom, Mesterem, maradj mellettem, taníts meg küzdeni, ne hagyj elesnem!

6. Add nékem szent erőd, Jézus, hogy győzzek, könyörgés lelke ha lankadna tán; Csak Te vagy lelkemnek hű őrizője, Te vagy, ki mindenkor érettem állsz. Jézusom, ébressz, ha elnyom az álom, hogyha szent kegyelmed nem ébren várom!

7. Add nékem szent erőd, Jézus, hogy győzzek, mert bűnös voltomat látom csupán, hogyha a kétely mar, reszketek, félek, s erőtlen, szárnyszegett az én imám. Ha ajkam néma is, hallgass meg engem, Jézusom, megmentőm, ne hagyj elvesznem!

8. Add nékem szent erőd, Jézus, hogy győzzek, s elnyerjem én is az üdvkoronát. Énekkel hódolok ott fenn a mennyben, s dicsérlek végtelen időkön át; Égiek, földiek egyesült karban, áldanak, dicsérnek ujjongó dalban.
</chapter>
<chapter name="255. Légy velem, áldott Úr Isten" cat="" music="0" image="0">
1. Légy velem, áldott Úr Isten, ne hagyj el engem sohasem! Ellenség, ármány vesz körül, ím szívem hozzád menekül.

2. Tebenned bízom, Úr Isten, mert Te vagy nékem mindenem! Megmentesz engem, jól tudom, ó! örök Isten, Jézusom.

3. Örvend a szívem s áldalak: Jöttödet várom nap mint nap! Vezessen földi utamon Szent igéd, égi oltalom!
</chapter>
<chapter name="256. Lelkem drága Jézusa" cat="" music="0" image="0">
1. Lelkem drága Jézusa, hozzád hajt a félelem, míg tombol a vad tusa, s nő a vész a tengeren. Rejts el, rejts el, itt ne hagyj, míg eláll a fergeteg; Biztonságos révet adj, s majd fogadd el lelkemet!

2. Nincs nékem más enyhelyem, szívem Téged hív, keres; Maradj vélem Mesterem, őrízzél meg és szeress! Véled állom a vihart, hit és erő vagy, Te szent, szárnyad árnyával takard fejemet, a védtelent!

3. Téged vágylak, Krisztusom, Benned mindent meglelek; Segíts súlyos sorsomon: vak vagyok és nagybeteg! Szent szavadra hallgatok, tévedés az én bajom, én hamisság s bűn vagyok, Te igazság s irgalom.

4. Kegyelem vagy, égi ó, mely minden bűnt eltörül és gyógyító szent folyó, mely megtisztít legbelül. Életkút vagy, lüktetés, vízmerítni drága hely, ó! buzogj fel bennem és öröklétbe felemelj!
</chapter>
<chapter name="257. A sziklára bátran építünk" cat="" music="0" image="0">
1. A sziklára bátran építünk, mely Jézus, Kit régen várunk; A vésztől, az ártól nem félünk, mert sziklán áll a házunk. Ó! szirt, sziklaszirt, ó! szirt, sziklaszirt. Csak Rád, Jézus Krisztus, csak rád épít a benned hívő szív.

2. Mily balga, ki lelki otthonát az omló fövényre bízza; A hullám is mossa alapját, s a vihar összezúzza. Ó! szirt, sziklaszirt, ó! szirt, sziklaszirt. Csak Rád, Jézus Krisztus, csak rád épít a benned hívő szív.

3. A sziklára bátran építsünk, a biztos és igaz szirtre, mely megtart és éltet ád nékünk, s az üdvünk reménysége. Ó! szirt, sziklaszirt, ó! szirt, sziklaszirt. Csak Rád, Jézus Krisztus, csak rád épít a benned hívő szív.
</chapter>
<chapter name="258. Vezess engem, ó! nagy Isten" cat="" music="0" image="0">
1. Vezess engem, ó! nagy Isten, földi vándorutamon! Látod, milyen gyönge vagyok: Hordozz erős karodon! Égi manna, égi manna, égi manna, tápláld bágyadt gyermeked!

2. Örök kőszál, nyílj meg nékem, gyógyítsd meg a lelkemet! Tűz- és felhőoszlopoddal vezesd minden léptemet! Erős Isten, erős Isten, erős Isten, légy Te pajzsom, fegyverem!

3. Ha a Jordán partján állok szívszrongva, aggódón, oszlasd el a kétség éjét, vezess által a folyón! Hálazsoltárt, hálazsoltárt, hálazsoltárt zengek Néked örökké!
</chapter>
<chapter name="259. Az Úrért ki kész küzdeni" cat="" music="0" image="0">
1. Az Úrért ki kész küzdeni és legyőzni a bűnt? Az álljon Jézus oldalán, Ki üdvöt ad nekünk. A harci zászló leng, a győzelem mienk; Már zengik kürtök, harsonák: Föl harcra, harcra hát!

2. Az Úrnak kardja harcolt itt! Ez harci jelszavunk. Az örök Isten szent Fia vezeti most hadunk. A földi emberek s az égi seregek a Sátán ellen küzdenek, hogy győzve győzzenek.

3. Csak küzdj és valld meg Jézusod és óvd meg szívedet; Járj alázattal Ővele, legyőzve ellened. Ha jő a gond, a bú, ne légy te szomorú, küzdj Jézus mellett ékesen, küzdj szabályszerűen!

4. Csak öltsd fel Isten fegyverét, mely erős, éles kard; Ez tűzön-vízen átvezet és biztonságban tart. A hitnek pajzsa véd, hát gyáva sose légy; Ha jönnek is a hittusák, te bátran küzdj tovább!

5. Add nékünk, Urunk Istenünk, a Dávid erejét és diadalra úgy vezesd a hívők seregét! Ha véled lehetünk, mi bizton győzhetünk és jutalomként vár reánk az életkoronánk.
</chapter>
<chapter name="260. Halld csak, mindenütt zeng a harci kürt" cat="" music="0" image="0">
1. Halld csak, mindenütt zeng a harci kürt, Isten népe küzd az Úrért. Vedd föl fegyvered, álld meg jól helyed, harcolj égő hittel Jézusért!

Refrén: Fel hát, hősök, fel a végső harcra! Szívünk lángja Jézusért lobog. Rajta, rajta! Zeng a szent hozsanna, Krisztus hősi népe győzni fog!

2. Bátran zeng a szó, harci induló, nékünk győzni kell, fel tehát! Lelki fegyverek messze fénylenek, és majd végül győz az igazság!

3. Áldott Istenünk, kérünk, légy velünk, óvja életünk kegyelem; Majd a harc után, a sok könny után, tudjuk vár reánk a győzelem!
</chapter>
<chapter name="261. Állj ellent a bűnnek" cat="" music="0" image="0">
1. Állj ellent a bűnnek, mely lelkedre tör, mert győzelmed által az erőd csak nő. Küzdj bűneid ellen, higgy, s hited segít, nézd mindenkor Jézust, Ő megerősít! Kérd, hogy segítse harcod, védjen, derítse arcod! Hogyha Uradnak vallod, Ő majd megerősít.

2. Állj ellent, ha csábít a kísértő rossz, ne szomorítsd Jézust, hisz kegyelmet hoz! Légy kedves és nyájas, légy mindig szelíd, nézd mindenkor Jézust, Ő megerősít! Kérd, hogy segítse harcod, védjen, derítse arcod! Hogyha Uradnak vallod, Ő majd megerősít.

3. A győztesnek Isten majd koronát nyújt, ha Őt nézed mindig, oly biztos az út! Ha csügged a lélek, ha fárad a szív, nézd mindenkor Jézust, Ő megerősít! Kérd, hogy segítse harcod, védjen, derítse arcod! Hogyha Uradnak vallod, Ő majd megerősít.
</chapter>
<chapter name="262. Adj békességet, Úr Isten" cat="" music="0" image="0">
1. Adj békességet, Úr Isten, mi időnkben a földön, mert nincsen nékünk több senki bajvívónk, hadakozónk, hanem csak Te, áldott Isten!
</chapter>
<chapter name="263. Kegyelmes Isten! Kinek kezében" cat="" music="0" image="0">
1. Kegyelmes Isten! Kinek kezében életemet adtam; Viseld gondomat, vezéreld utamat, mert csak Rád maradtam.

2. Most is csak Benned reménységemet, Uram, én helyeztem; Magam rád hagytam, Rád támaszkodtam, Te alád vetettem!

3. Mi hasznod benne, hogyha veszélyre jutok kétség miatt? Kit Fiad által Te megváltottál, mint fogadott fiát.

4. Hallgass meg azért Te nagy nevedért, én könyörgésemben; Mutasd meg jódat, sok áldásodat az én szerencsémben!

5. Gyermekségemtől fogván egyedül csak Tetőled vártam, mint Atyja után Fiú kiáltván, könyörögvén jártam.

6. Add meg énnékem én reménységem szerint való jódat; Áldd meg fejemet, ki bízik benned, s viseljed gondomat!

7. A szép harmatot miként hullatod tavasszal virágra; Sok jódat, Uram, Úgy hullasd reám, te régi szolgádra,

8. Hogy mind holtomig szívem legyen víg, Téged magasztalván, mindenek előtt s mindenek fölött szent nevedet áldván.
</chapter>
<chapter name="264. Az utat nem tudom" cat="" music="0" image="0">
1. Az utat nem tudom, Te tudod jól, ez lelkem felüdíti mindenkor. Nem csüggedek én többé sohasem, az élet útján vezetsz Mesterem!

2. Az utat és időt Te tudod jól: hisz engem terved szerint hordozol! Hirdetem most e drága kegyelmet: üdvözítsz, megmentsz, Uram, engemet!

3. Útját a viharnak Te tudod jól: csendesül haragja Te szavadtól, szívemben ég a boldog reménység: Jól tudod utamat, s ez épp elég.
</chapter>
<chapter name="265. Teremtő Istenünk, Édes Atyánk" cat="" music="0" image="0">
1. Teremtő Istenünk, Édes Atyánk nékünk! Hatalmas vagy, irgalmad nagy: Ínségemben, szükségemben, kérlek, engem ne hagyj!

2. Szívem Benned bízik, Hozzád fohászkodik; Nézz csendesen, kegyelmesen; Fájdalmimon, bánatimon könyörülj kegyesen.

3. Tudom, hogy kegyelmed enyhít mindeneket, bús szíveket, sebeseket; Szegénységben, betegségben ellankadt fejeket.

4. Jelen van az idő, hogy Te, jó segítő, meghallgatod siralmimat, nékem adod tanácsodat, mert tudod sorsomat.

5. Azért, ó! Jézusom, legbölcsebb orvosom, siess, siess és lelkemnek segítője légy testemnek, megepedt szívemnek!

6. Nálad lehetetlen, tudom, semmi nincsen. Nyújtsd kezedet: bús szívemet és lelkemet erősítsed, mert áldlak Tégedet.

7. Szentlélek Istenünk, vigasztaló Urunk: bátoríts meg, oltalmazz meg; Igaz hitben, szerelmedben minden jókkal áldj meg!
</chapter>
<chapter name="266. Kegyelmet, irgalmat találtam" cat="" music="0" image="0">
1. Kegyelmet, irgalmat találtam, nem volt és nincsen érdemem, de csodát művelt vélem Isten, hogy ily nagy jót tett énvelem. Most tudom ezt és örvendek, ajkamon hálaének zeng.

2. Csak harag az, mit érdemeltem és Isten mégis megbocsát; Lemosta lelkem minden szennyét, érettem adva szent Fiát. Mi tette mindezt én velem? Kegyelme törlé szégyenem!

3. Irgalmad művelt vélem csodát, ezt vallom és ez énekem. Oly boldog most a szívem, lelkem, dicsér megváltott életem; Előtted meghajtom fejem, irgalmasságod hirdetem.

4. Tőlem ezt senki el nem veszi, ezt életemmel hirdetem; Kegyelem Istenében bízom, imádom, zengem szüntelen. Édes reményem ez nekem, hogy mindig itt vagy énvelem!

5. Irgalmasságnak szent Istene, irgalmad által támogass; Vezess, míg végül üdvösségre szent Fiad által elfogadsz. Örökre nálad lesz szívem: Irgalmasságod hirdetem!
</chapter>
<chapter name="267. Ha szívemben Istennek békéje él" cat="" music="0" image="0">
1. Ha szívemben Istennek békéje él, vagy tomboló vész fenyeget, az ajkamról mindig e vallomás kél: Csak az Úr, csak az Úr menthet meg.

2. Ha tőrbe csal Sátán s a szívem remeg, az Úr Jézus pártomra kél; Ő megszánt és engemet Ő mentett meg, vérét adta az én bűnömért.

3. A Golgotán szenvedett Jézus értem és bűnömet Ő hordozta; Most néki zeng hálát a dicsénekem, ki a bűn foglyát eloldozta.

4. Az Úr eljön értem is fénytrónusán, mert átadtam életemet. És béke lesz részem a nagy harc után: Mert az Úr, mert az Úr mentett meg.
</chapter>
<chapter name="268. Béke nagy fejedelme" cat="" music="0" image="0">
1. Béke nagy fejedelme, légy a szívem őrzője; Súlyos harcok éjjelén Tőled várok békét én!

2. Véred által léptem át üdvösségem ajtaját; Áraszd rám most békédet, add, hogy véled egy legyek!

3. Légyen úgy, mint kívánod, teljesítem óhajod; Ne hagyj kételyt szívemben: Légyen békéd mindenem!
</chapter>
<chapter name="269. El ne távozz tőlem, Jézus" cat="" music="0" image="0">
1. El ne távozz tőlem, Jézus, halld meg kérésem, hívjál, hogyha mást is szólítsz, el ne hagyj engem. Jézus, Jézus, halld meg kérésem, hívjál, hogyha mást is szólítsz, el ne hagyj engem.

2. Szent kegyelmed trónusánál, leljek nyugalmat, lásd itt állok könnyes szemmel, nékem hitet adj! Jézus, Jézus, halld meg kérésem, hívjál, hogyha mást is szólítsz, el ne hagyj engem.

3. Érdemedben bízva, Jézus, Téged kereslek, Tőled várom gyógyulásom, óvj és őrizz meg. Jézus, Jézus, halld meg kérésem, hívjál, hogyha mást is szólítsz, el ne hagyj engem.

4. Vigaszomnak kútforrása, üdvöm, mindenem, rajtad kívül senkim sincsen, földön és mennyen. Jézus, Jézus, halld meg kérésem, hívjál, hogyha mást is szólítsz, el ne hagyj engem.
</chapter>
<chapter name="270. Mily szépen cseng egy drága név" cat="" music="0" image="0">
1. Mily szépen cseng egy drága név a hívő ajakán, a gond és bánat eltűnik e névnek hallatán.

2. A Jézus neve drága kincs és édes orvosság; A fáradt szívnek nyugalom és égi boldogság.

3. E drága névre építem a hitem hajlékát, mert Jézus neve menedék, s a vészben biztonság.

4. Ó! Jézus, örök pásztorom, főpapom, prófétám, csak Te vagy az én életem, ó! halld meg hő imám!

5. A szívem szállna Tehozzád, ám erőm kicsiny még; De Téged dicsér énekem és szárnyal Tefeléd.
</chapter>
<chapter name="271. Áldásodat érzi minden" cat="" music="0" image="0">
1. Áldásodat érzi minden; Szent kegyelmed kísér híven minden embert, Istenem; Kinek Te vagy reménysége, bátorsága, menedéke, örömben él s békében.

2. Szíved végtelen jósága örömömnek bő forrása, maradj velem mindenkor! Csodás módon vezetsz engem, sosem engedsz elcsüggednem: vígasz árad ajkadról.

3. Sokan földi kincsre vágyva, melynek gond és könny az ára, hívó szódat nem hallják. Én csak Benned bízva járok, örök kincset Tőled várok, Nálad van csak boldogság.

4. Szívem csöndes, mert remélem, örök célom majd elérem, Te vezetsz minduntalan. Szívem, lelkem, testem, éltem Tőled kaptam, s most egészen Néked adom, én Uram!

5. Szívem minden titkát látod, igaz bánatomat várod, s tőled kérek kegyelmet. Tudom, csak jót akarsz nékem, reád bízom egész éltem: Akaratod legyen meg!

6. Míg a földön hitben járok, keresve a Te országod, reád bízom sorsomat. Tudom, soká nem kell várnom, egy kis idő és meglátom örök boldogságomat!
</chapter>
<chapter name="272. Mint a szép híves patakra" cat="" music="0" image="0">
1. Mint a szép híves patakra a szarvas kívánkozik, lelkem úgy óhajt Uramra és hozzá fohászkodik; Tehozzád, én Istenem, szomjuhozik én lelkem, vajon színed eleidben mikor jutok élő Isten?

2. Könnyhullatásim énnékem kenyerem éjjel-nappal, midőn azt kérdik éntőlem: Hol Istened, kit vártál? Ezen lelkem kiontom és házadat óhajtom, hol a hívek seregében örvendek szép éneklésben.

3. Én lelkem, mire csüggedsz el? Mit keseregsz ennyire? Bízzál Istenben, nem hágy el, Kiben örvendek végre, midőn hozzám orcáját, nyújtja szabadítását; Ó! én kegyelmes Istenem, mely igen kesereg lelkem!

4. Sebessége árvizednek és a nagy zúgó habok én rajtam összeütköznek, mégis hozzád óhajtok; Mert úgy megtartasz nappal, hogy éjjel vigassággal dicséreteket éneklek Néked, erős őrizőmnek.

5. Mondván: Isten, én kőszálam, mire felejtesz így el? Ellenségim vannak rajtam, gyászban járok veszéllyel. Mert az ő hamis nyelvek csontjaimban megsértnek, mert így bosszantnak ellened: Lássuk, hol vagyon Istened?

6. Én lelkem, mire csüggedsz el? Mit keseregsz ennyire? Bízzál Istenben s nem hágy el, kiben örvendek végre. Ki nekem szemlátomást nyújt kedves szabadulást, nyilván megmutatja nekem, hogy csak Ő az én Istenem.
</chapter>
<chapter name="273. Hogyha néha úgy is érzed" cat="" music="0" image="0">
1. Hogyha néha úgy is érzed: elfelejtett Isten téged, adjon erőt az a hit: Isten végül megsegít!

2. Hogyha késik segítsége, ne mondd: "Már mindennek vége!" Helyzetedet tudja jól, meg is segít legjobbkor.

3. Bár a mennynek minden éke készen vár az üdvösségre: Bölcsessége szabja meg, mi jót adhat most neked.

4. Bármennyi a szenvedésem, mindig tudom, mindig érzem: Isten mindig vélem van, hű és biztos oltalmam.

5. A kísértő csábít, ámít, mégsem gyötör már sokáig: Jézus újra visszajő, Ő lesz majd az ítélő.

6. Dicső menny lesz örökségem, hogyha a bűn nem kell nékem. Ama boldog drága hon: Az a legszebb jutalom!

7. Te légy az én osztályrészem: Nem kell egyéb semmi nékem! Életemben, holtomban Tied vagyok, én Uram.
</chapter>
<chapter name="274. Én nem hagyom el Istent" cat="" music="0" image="0">
1. Én nem hagyom el Istent, hisz nem hagy el Ő sem; És vele végzek mindent, mert Ő vezet engem. Ő nyújtja szent kezét, ki vezet reggel, este; S így hű gondviselése mutatja erejét.

2. Az embereknek szíve bár tőlem elfordul, ám rajtam nagy kegyelme és megsegít az Úr; Ő támogatni kész, ha sújt az ínség, bánat, ha életemre támad a halál, romlás, vész.

3. Csak rája teszem gondom sok nehéz ügyemben, s ezt soha meg nem bánom, mert segít Ő nékem; Néki ajánlom fel a testem, lelkem, éltem, hogy művelje azt vélem, mi tetszésére lel.

4. Mást nem is akar vélünk, csak mi javunkra van; Hisz Fiát adta értünk, s az üdvünk benne van. Egyszülöttjét adta, hogy életünket mentse, hát szálljon fel a mennybe a szívbéli hála.

5. Én szívem, ajkam áldjad, Ki téged alkotott; Ó! lelkem, bontsál szárnyat, imádjad alkotód, másképp haszontalan és vesztes minden óra; Ki itt törekszik jóra, a mennyben helye van.

6. Mily tűnékeny itt minden és milyen mulandó. Mi tegnap volt, már nincsen, mert minden hervadó. A testünk sírba száll, de Jézus felkent minket, mert örök életünknek nem árthat a halál.

7. A gyötrelem, a bánat, bár özönnel érjen, az nékem mit sem árthat, a boldogság részem. Öröm várja s béke és jutalom a mennyben, ki teljes életében az Úr Krisztust kérte.

8. A mindenható Isten, ki mindnyájunk Atyja; Az Egyszülött s Egyetlen, az üdvösség napja; S a Szentlélek Isten, ki hit által igazgat, s a szent igéből oktat, dicsértessék. Ámen.
</chapter>
<chapter name="275. Várjad békén, lelkem" cat="" music="0" image="0">
1. Várjad békén, lelkem, várd Jézust, várd! Várjad mindig híven Életed Urát! Kél már a nap, hinti sugarát: Várjad türelemmel ékes tavaszát! Tomboló vészben bízd rá magad: Isten erős karja az oltalmad!

2. Várjad békén, lelkem, várd Jézust, várd! Várjad mindig híven Életed Urát! Bízd rá magad: Jézus el nem hagy! Karja oltalmában Biztonságban vagy! Ó! Örök hűség, Én Istenem, oltalmazd és védd meg az én lelkem!

3. Várjad békén, lelkem, várd Jézust, várd! Várjad mindig híven Életed Urát! Meghallja Ő gyönge hangodat: S íme szűnni érzed súlyos gondodat. Bánatban, búban Ő felkarol, hálatelten áldjad Őt mindenkor!
</chapter>
<chapter name="276. Ó! Jézus, Tégedet szívem szeret" cat="" music="0" image="0">
1. Ó! Jézus, Tégedet szívem szeret, zsoltárban most Neked zeng éneket: Úr Jézus, Tégedet, Úr Jézus, Tégedet áld ez a szív, s híven szeret.

2. Békére vágytam én, bús volt szívem, de áttört égi fény a lelkemen. Most már csak Tégedet, most már csak Tégedet áld ez a szív, s híven szeret.

3. Bár gond és gyötrelem most is kísér, Téged az énekem mégis dicsér. Halld meg ez éneket: Úr Jézus, tégedet áld ez a szív, s híven szeret.

4. És hogyha egykoron hív a halál, a végső sóhajom ég felé száll: Úr Jézus, Tégedet, Úr Jézus, Tégedet áld ez a szív, s híven szeret.
</chapter>
<chapter name="277. Győzhetetlen én kőszálom" cat="" music="0" image="0">
1. Győzhetetlen én kőszálom, védelmezőm és kővárom, a keresztfán drága álron oltalmamat Tőled várom.

2. Sebeidnek nagy voltáért, engedj kedves áldozatért, drága szép piros véredért, Kit kiöntél e világért.

3. Reád bíztam én ügyemet, én Jézusom, én lelkemet, megepedett bús szívemet, szegény árva bús fejemet.

4. Irgalmazz meg én lelkemnek, Ki vagy Ura mennynek, földnek, könyörgök csak Felségednek, én megváltó Istenemnek.

5. Mutass, Jézus, kies földet, lakásomul adj jó helyet, ez életben csendességet, jövendőben üdvösséget.
</chapter>
<chapter name="278. Úgy legyen minden, Istenem" cat="" music="0" image="0">
1. Úgy legyen minden, Istenem, mint Te azt elrendelted! Benned van minden reményem, add nekem szent kegyelmed. Irgalmad tart meg engemet, léptemet, Uram, vezessed, mert így a legjobb nékem.

2. Adj becsületet, hűséget és vágyat szent igédre; Ments tévelygéstől engemet, hogy jussak üdvösségre. A jóra segíts vigyáznom, s az igaz úton megállnom én teljes életemben.

3. Ha elér örök végzésed és nékem meg kell halnom, kísérje akkor kegyelmed én múló nyugovásom. Pihenjek békén, csöndesen, adj boldog véget, Istenem, a Jézus által. Ámen.
</chapter>
<chapter name="279. Mint Isten akarja, legyen" cat="" music="0" image="0">
1. Mint Isten akarja, legyen, szent az Ő végzése! Kész segítségükre megyen, kik benne bíznak végre. Ínségekből, kegyelméből megsegít, sújt mértékkel: Ki benne bízik, nem esik szégyenbe és nem vész el.

2. Az Úr vígságom s reményem, bizodalmam s életem, mint akarja, mind úgy légyen, megnyugszik abban hitem. Igaz szava: hajam szála nála számba vétetett, ő vigyáz, őriz, tűz se víz így nékem kárt nem tehet.

3. Ó! Uram, még egyre kérlek, ne tagadd ezt meg tőlem: Ha ostromol gonosz lélek, ó! ne hagyj elcsüggednem! Segélj engem, én Istenem, neved dicséretére, ki ezt hiszi, az megnyeri, s én áment mondok erre.
</chapter>
<chapter name="280. Hagyd minden utad arra" cat="" music="0" image="0">
1. Hagyd minden utad arra és minden gondodat, Ki keservedet látja, Ki néked nyugtot ad. A fellegnek és szélnek Ki utat, törvényt szab, Ő irányít és tart meg, hogy elérd célodat.

2. Az Úrra bízd csak dolgod, ha szépre, jóra vágysz, s hogy járj a helyes úton, csak nézd az alkotást. A gyötrelemmel, gonddal te semmit sem érsz el, csak buzgó imádsággal, csak hő könyörgéssel.

3. A gondviselő hűség, te Urad Istened, lám látja, tudja mindig mi jó és rossz neked. Ő irányítja élted szent végzése szerint és mit felőled rendelt, azt véghez viszi mind.

4. Te utad fénnyel áldott, szent, örök, végtelen és karod levesz jármot és elűz végzetet. Ki gátolhatja munkád, ki fogja meg kezed? Mit, Uram, elgondoltál, azt Te mind megteszed!

5. És bízzál mindig benne, mert nagy és erős Ő; s ha tengernyi is lenne a gonosz kísértő. Szent szava igen, ámen, s te oltalmában vagy, a tervét végrehajtja és soha el nem hagy.

6. Ő benne remélj, bízzál te bánatos lélek, ha támadna is Sátán, az Isten óv téged. Ó! légy csak türelemmel, csak várjad az órát, csak várd a dicső reggelt, a boldogság napját.

7. Majd ha a gondnak árja, a fájdalom tör rád, te ne gondoljál rája és vesd el, ami bánt. Te nem uralod sorsod, az Úrnak dolga ez; Csak Rá vesd minden gondod és minden rendben lesz.

8. Ő teljesíti mindig, mert minden szava szent és seítni nem késik, mert nem hagy porba lent. Bánatod eloszlatja és győzelemre visz, hogy dicsérhesd és áldjad a csodatetteit.

9. Ám néha te azt véled, hogy nincsen gondja rád és nincsen segítséged, mert elhagyott Atyád. És betemet a bánat, mert nincs vigasztalód, s nincs nyomorultabb nálad, mert nincs, ki hallja szód.

10. Majd jónak látja Isten, ha szíved hű maradt, hogy téged megsegítsen egy pillanat alatt. Ő megkönnyíti gondod, mely bánt és keserít és többé nem te hordod az élet terheit.

11. E csodás segítséghez Ő győzelmet is ád és homlokodra ő tesz majd ékes koronát. És zsoltár, s lengő pálma mind áldja megmentőd, a trónja előtt állva te így dícséred Őt.

12. Nézd, Uram, küzdelmünket és vess véget annak, ó! erősíts meg minket, adj nékünk oltalmat. Ó! segíts holtig élnünk a Te kegyelmedbe', így bizton hozzád térünk a dicső mennyekbe.
</chapter>
<chapter name="281. Higgy és bízzál mindenkor" cat="" music="0" image="0">
1. Higgy és bízzál mindenkor, bár a szélvész zúg tombol; Éjben, vészben óv a hit, Jézus mondja: higgy, csak higgy! Hinni vágyom, Istenem, míg csak tart az életem; Jézust várva éljek itt, úgy mint mondja: Higgy, csak higgy!

2. Vígan járok napfényben, benned bízom zord éjben; Nincs oly lény, mely megrendít, Jézus mondja: higgy, csak higgy! Hinni vágyom, Istenem, míg csak tart az életem; Jézust várva éljek itt, úgy mint mondja: Higgy, csak higgy!

3. Hitben járok, Istenem, jóban rosszban, szüntelen; Semmi meg nem tántorít, Jézus mondja: higgy, csak higgy! Hinni vágyom, Istenem, míg csak tart az életem; Jézust várva éljek itt, úgy mint mondja: Higgy, csak higgy!
</chapter>
<chapter name="282. Az Úrra bízom sorsomat" cat="" music="0" image="0">
1. Az Úrra bízom sorsomat: Ő irányítja éltem, mert Ő teremtett engemet, és tudja minden léptem. Ő tartja fenn az életem, ki mindeneknek Atyja, és szent szavát megtartja!

2. Ő látta égi trónusán mily nagy ínségben éltem, és gyöngéd kézzel pásztorolt nagy irgalommal engem. Hát ne félj szív, csak maradj hív az Úrnak örömére, mert győzelem a vége!

3. Ő tudja szívem óhaját, mert tudja minden léptem. Ő tudja lelkem gondjait, és mindent megad nékem. Mint jó atyám, úgy gondol rám, az történik csak vélem, mi javamra van nékem.

4. Mily mérhetetlen boldogság az Úrnak útján járni! Ő mindent jóra fordíthat, ha gyötör engem bármi. És midőn vár a zord halál, Ő azt is jóra váltja, mert irgalom van nála.

5. Ki Isten útján híven jár, az szükséget nem érez, mert kegyelmes és bőkezű Ő minden gyermekéhez. Ki véle jár, oly boldog már, mert teljes átadása: a boldogság forrása!

6. Mily rövidéltű minden itt, ha Isten útját járom: az öröm, bánat eltűnik, mint múló röpke álom. Hát ne félj szív, csak maradj hív, és bízzál erejében, mert ő a reménységem!
</chapter>
<chapter name="283. A könyörgésem Hozzád száll" cat="" music="0" image="0">
1. A könyörgésem Hozzád száll a mélységből Úr Isten, szent trónodnál irgalom vár, bár tengernyi a vétkem! Ha megítélnéd, Istenem, mit neved ellen vétettem, ki áll meg színed előtt?

2. Nagy kegyelmed oly végtelen, hogy bűnöm elfelejted; Nincs nékem semmi érdemem, de mégis bízom benned. Nem sújtasz vétek, bűn szerint, ha szívem bízva Rád tekint, Te megbocsátasz nékem.

3. Az Úr Istenben bízom én, nem gyarló érdemekben és éltet az a szent remény, hogy üdvöt nyer a lelkem. Szent igéd arról biztosít, hogy Jézus Krisztus üdvözít és ez ád erőt nékem.

4. A küzdés nehéz percében én erős hittel várlak; Nem kételkedem sohasem, ha gyötör is a bánat. Ki Lelked által újjá lett, nyer üdvösséget, életet, ha Benned bízik mindig.

5. Ha vétkeimnek terhe nagy, még nagyobb szent kegyelmed! Te irgalomnak Atyja vagy és szereted az embert. Te irányítod léptemet és oltalmazod lelkemet, mert Te vagy a hű Pásztor!
</chapter>
<chapter name="284. Jézus, add, hogy véled járjam" cat="" music="0" image="0">
1. Jézus, add, hogy véled járjam földi vándorutamat, légy Te biztos, erős váram, leljek benned oltalmat! Te adsz éltet, Te adsz erőt, bizodalmat lelkemnek; Mint az élő szőlővessző táplálja a fürtöket.

2. Rajtad kívül senkim sincsen, aki értem annyit tett, legyen véred örök kincsem, az váltott meg engemet. Ne imádnám, ne szeretném azt, ki éltét áldozá; Mindhalálig ne követném, ne lennék én hű Hozzá?

3. Uram Jézus, veled járok bánatban és örömben, Érted élek, Tied vagyok, mindörökre légy velem! Engedelmes szolgád leszek, akkor is, ha halni hívsz, mert ki híven jár itt veled, meghalni is mindig kész.

4. Maradj velem itt e földön, hogyha napom alkonyul, hogyha lejár egyszer időm, s reám sötét éj borul. Nyújtsd ki akkor áldó kezed, mondjad: "Szolgám végeztél, bízva hajtsd le fáradt fejed, mert ki itt hisz, ott is él."
</chapter>
<chapter name="285. Erős vár a mi Istenünk" cat="" music="0" image="0">
1. Erős vár a mi Istenünk, jó fegyverünk és pajzsunk, ha Ő velünk, ki ellenünk? Az Úr a mi oltalmunk. Az ős ellenség most is üldöz még, nagy a serege, csalárdság fegyvere; nincs ilyen több a földön.

2. A harcra erőnk mit sem ér, mi csakhamar elesnénk; De küzd értünk a hős vezér, kit Isten rendelt mellénk. Kérdezed: ki az? Úr Jézusom az, Ki Isten Fia, az ég és föld Ura, Ő a mi diadalmunk.

3. E világ minden ördöge ha elnyelni akarna, nem riadnánk, mert ellene győz hitünk diadalma. E világ ura bár tör bosszúra: Nincs ereje már, reá ítélet vár: az ige porba dönti.

4. Az ige kőszálként megáll, megszégyenül, ki bántja; Az Úr mivelünk hadba száll, Szentlelkét nékünk adja. Jóhírt, életet és minden kincset, mind elvehetik, mit ér ez őnekik? A menny megmarad nékünk.
</chapter>
<chapter name="286. Hallgass meg minket, nagy Úr Isten" cat="" music="0" image="0">
1. Hallgass meg minket, nagy Úr Isten, e mostani nagy szükségünkben és tekints meg minket mi életünkben, hogy ne essünk e földön hitetlenségbe, Ördög kezébe.

2. Mert csak Te vagy a világosság, életünkben Te vagy igazság, mi sötét szívünkben nagy világosság és szomorú lelkünkben Te vagy vígasság, örök boldogság.

3. Távoztass tőlünk hamisságot, add szívünkbe az igazságot és a mi lelkünkbe nagy bátorságot, hogy nyilván elhihessük a boldogságot: Örök országod'.

4. Adj Szentlelket a tanítóknak, egyetemben a hallgatóknak, hogy mind engedhessünk akaratodnak, dicséretet mondhassunk Te szent Fiadnak, Jézus Krisztusnak.

5. Hála néked, mennybéli Isten, Ki vigasztalsz minket éltünkben és el nem hagysz minket nagy szükségünkben, erősítesz inkább mi igaz hitünkben, ígéretedben.
</chapter>
<chapter name="287. Hadd bízzak benned" cat="" music="0" image="0">
1. Hadd bízzak benned, élő örök Isten, hitszárnyat adj, mely hozzád felemel, adj sok erőt, mert annyi próba vár rám, hős szívet adj, mert véled győzni kell, hős szívet adj, mert véled győzni kell.

2. Hadd védjem azt, ki bántott, sértett engem, jót ha teszek, ne említsem sosem, bánat ha jön és szemembe csal könnyet, hadd nézzek rád és felderül szívem, hadd nézzek rád és felderül szívem.

3. Értelmet adj, hogy értsem jól az igét, lelked mit feltár nékem nap mint nap, készséget adj, hogy cselekedjem gyorsan, mit Jézusom, mint példakép mutat, mit Jézusom, mint példakép mutat.
</chapter>
<chapter name="288. A mi szívünk csak Tehozzád" cat="" music="0" image="0">
1. A mi szívünk csak Tehozzád, Jézus, Isten Báránya, óhajtozik, híveidnek drága fényes aranya, mert halálunk megrontója, örök életnek adója vagy egyedül, Krisztusunk, üdvözítő Jézusunk.

2. Csudálkozván nézi elménk Atyádnak nagy szerelmét, álmélkodván is szemléli hozzánk való jó kedvét, melyet abban megmutatott, hogy minékünk Téged adott; Azért, édes Krisztusunk, vagy szerelmes Jézusunk.

3. Szegény bűnös embereknek üdvösséges reménye, benned hívőknek öröme, boldogsága, szépsége: Jövel, jövel hozzánk, kérünk, mindenkoron légy mivélünk, mert csak Te vagy Krisztusunk és kegyelmes Jézusunk.

4. Reád bízzuk mi magunkat itt ez árnyék világon, üdvözítő szerelmedből könyörülj fiaidon. Légy vezérünk, oltalmazónk, kegyes mesterünk, tanítónk, Édes Atyánk, Krisztusunk, gondviselő Jézusunk.

5. Nincsen nékünk itt e földön maradandó városunk, hanem repeső elmével jövendőt óhajtozunk; Ott sok ezer angyalokkal, téged áldunk szent Atyáddal: Méltó vagy, ó! Krisztusunk, erre, édes Jézusunk.

6. Hozzád hajtjuk csak fejünket, ó! mi édes Megváltónk, koporsónkba, ha beszállunk, ott is lesz gyámolítónk. Benned édesen aluszunk, eljöveteledig nyugszunk és örökké, Krisztusunk, véled élünk, Jézusunk.

7. Zörgetőknek megnyittatik kegyelemnek ajtaja; Megígérte az Úr Jézus, hogy kérésünk megadja. Jövel, Jézus és ne késsél, már mellőlünk el ne térjél: Üdvözíts, ó! Krisztusunk, mi kegyelmes Jézusunk!
</chapter>
<chapter name="289. Tehozzád teljes szívből" cat="" music="0" image="0">
1. Tehozzád teljes szívből kiáltok szüntelen: e siralmas mélységből hallgass meg, Úr Isten! Nyisd meg Te füleidet, midőn Téged hívlak, tekintsd meg én ügyemet, mert régen óhajtlak.

2. Ha, Uram, bűnünk szerint minket büntetnél meg: Uram, e világ szerint ki állhatna úgy meg? De a Te irgalmad nagy a téged félőkön és Te engedelmes vagy, hogy dicsérjen minden.

3. Énnékem reménységem vagyon csak Istenben és bízik az én szívem Ő szent igéjében. Én lelkem erős hittel az Urat óhajtja, mint a virrasztó éjjel a virradtát várja.

4. Izráel, az Istenbe vesd reménységedet, mert szent irgalma bőven nagy messze kiterjedt. Ő megsegít mindenben, hívein könyörül, az Izráelt kegyesen kimenti bűnéből.
</chapter>
<chapter name="290. Mind jó, amit az Úr teszen" cat="" music="0" image="0">
1. Mind jó, amit az Úr teszen, szent az Ő akaratja, Ő énvelem is úgy tegyen, mint kedve néki tartja. Ő az Isten, Ki ínségben az övéit megtartja, hát légyen, mint akarja.

2. Mind jó, amit az Úr teszen, Ő engemet meg nem csal, de igaz ösvényen viszen; Én megelégszem azzal, hogy kedvében, kegyelmében Ő forgatja dolgomat, csak rá hagyom magamat.

3. Mind jó, amit az Úr teszen, Ő engem meg nem utál, mint jó orvosom, úgy teszen és mérget Ő nem kínál. Mert orvosság és boldogság, mit nékem készít, tudom, így én csak benne bízom!

4. Mind jó, amit az Úr teszen, Ő az én üdvösségem; Ő velem rosszul nem teszen, rábízom egész éltem. Mert örömem és keresztem mind nyilván megmutatja, hogy javamat akarja.

5. Mind jó, amit az Úr teszen: Ha oly pohárt innék is, amelynek íze szívemnek nagy-keserűn esnék is, de eltűröm, mert víg öröm felváltja ezt végtére, sok búm enyhítésére.

6. Mind jó, amit az Úr teszen, mindörökké ezt vallom, ha rajtam búbánat leszen, s kell bosszúságot látnom. Mindazáltal Ő vígasztal, mint édes Atyám engem, mert csak ő segítségem.
</chapter>
<chapter name="291. Ébredj, bizonyságtévő lélek" cat="" music="0" image="0">
1. Ébredj, bizonyságtévő lélek, Sion falára őrök álljanak, kik bátran szólnak, s harcra készek, ha éj borul le, vagy ha kél a nap! Hívásuk zengjen messze szerteszét, az Úrhoz gyűjtve népek seregét!

2. Ó, bárha lángod fellobogna, s ébredne föl sok nemzet fényinél, ó bár sok szolga sarlót fogva aratna, mígnem elközelg az éj! Urunk, e roppant ért vetésre nézz: a munka sok, a munkás oly kevés!

3. Küldd útra hírnökid csapatját, és adj erőt onnan felül nekik, hogy igédnek készítve útját, Hozzád vezessék a föld népeit. Országod jöjjön el minél elébb, hirdetve szent neved dicséretét!

4. Ó, Uram, haragod ne sújtson, hisz por vagyok én csupán, az áldás-eső Tőled hulljon, szent bölcsességed fényét áraszd rám. Hogy sírni tudjak mások nyomorán, ó, kérlek, Uram, hallgasd meg imám!
</chapter>
<chapter name="292. Fel, mert eljő az éjjel" cat="" music="0" image="0">
1. Fel, mert eljő az éjjel, fel, hajnalban már fel, míg tündököl a harmat, s a virágkehely. Munkára verőfényben, fel, int a napsugár, fel, mert eljő az éjjel, s nem dolgozhatsz már!

2. Fel, mert eljő az éjjel, majd jő a pihenés, ragyogja be a munkád déli napsütés. Minden elmúló percben sok tennivaló vár, fel, mert eljő az éjjel, s nem dolgozhatsz már!

3. Fel, mert eljő az éjjel, jő már az esthomály, hűséggel végezd munkád ha szürkül a táj. A tűnő napsugárban fel, mert időd lejár! Fel, mert sötét az éjjel, s nem dolgozhatsz már!
</chapter>
<chapter name="293. Már jő az áldott hajnal" cat="" music="0" image="0">
1. Már jő az áldott hajnal, a homály messze száll; A földnek minden népe most ítéletre vár. A tenger zúgó habja hoz félelmetes hírt: A nemzetek haragja a végső harcra hív!

2. Az Úrnak trónusához megy a pogány sereg és térdrehullva várja a szent üzenetet. A boldog üzenetre a kemény kőszívek majd szent reménnyel várják az ígért kegyelmet!

3. Az üdvnek áldott árja oly bőven ömlik most; Ó! drága égi forrás, a béke kincsét hozd! És meg ne szűnjél folyni, míg lelkünk megújul, míg minden szív nem vallja: Hogy eljön majd az Úr.
</chapter>
<chapter name="294. Ó! Sion, ébredj" cat="" music="0" image="0">
1. Ó! Sion, ébredj, töltsd be küldetésed, mondd a világnak: hajnalod közel! Mert nem hagy az, ki népeket teremtett, senkit sem éjben, bűnben veszni el. Légy örömmondó, békekövet, hirdesd: a Megváltó elközelgetett!

2. Mondd minden népnek: elveszett juháért mit tett a Pásztor - csoda szerelem - Földig hajolt a kárhozott világért, s hogy ott fenn élhess, Ő meghalt itt lenn. Légy örömmondó, békekövet, hirdesd: a Megváltó elközelgetett!

3. Küldj fiaidból, akik nem hiába élvezik kincsed: hirdessék szavad; Öntsd lelked értük győzelmes imába: mindent, mit adtál, Krisztus visszaad. Légy örömmondó, békekövet, hirdesd: a Megváltó elközelgetett!

4. Ó! Sion, várjad, előbb jön, mint véled, felfedi titkát minden szív előtt! Egy lélekért se érjen vádja téged, hogy temiattad nem látta meg Őt. Légy örömmondó, békekövet, hirdesd: a Megváltó elközelgetett!
</chapter>
<chapter name="295. Halld az Úrnak hívó hangját" cat="" music="0" image="0">
1. Halld az Úrnak hívó hangját: Gyere vélem, gyermekem, kész a föld az aratásra, minden kész, csak jöjj velem! Szeretettel hív a Gazda; Nagy lesz majd a jutalom. Hogyha szólít, mondjuk hittel: Küldj el engem, Jézusom!

2. Nem kell menned messzi útra, pogány földek népéhez, elég hogyha a szomszédra, ismerősre tekintesz. Nem kell angyalnyelven szólnod, nem kell ékes nyelvezet: Mondd csak el, hogy Üdvözítőnk mindnyájunkért szenvedett!

3. Ne sajnáld, hogy nem vagy harcos szent Sionnak kőfalán, te a béke üzenetét adjad hírül harsonán; Könyörgéssel támogassad Isten áldott igéjét, te is úgy, mint egykor Áron, tartva Mózes hű kezét!

4. Mennyi lélek van veszélyben, Jézus hangja sürget még; Ne mondd azt, ha hív a Mester: Semmi sincs, mit tehetnék! Kövesd Jézust nagy örömmel, hogyha szólít e napon, felelj néki bízó hittel: Küldj el engem, Jézusom!
</chapter>
<chapter name="296. Ó! Jézusunk, az ügy tied" cat="" music="0" image="0">
1. Ó! Jézusunk, az ügy tied, mit híven szolgálunk, az soha tönkre nem mehet, ez a bizodalmunk. Mint földbe hullott apró mag, mely százszor annyi termést ad, hogy telt kalászként élhessen, lám meghal ott a földben lenn, hogy élhessen, lám meghal odalenn.

2. Te felmentél a mennyekbe sok szenvedés árán, hogy így kövessünk tégedet az életnek útján; Ó! adj részt szenvedésedben és örök dicsőségedben, s az áldozatod tartsa meg az életünket s szent ügyed, Ó! tartsa meg az életünk s szent ügyed.

3. Mint földbe hullott búzaszem, Te is úgy haltál meg; A világ is holt bűnében, de Te azt megmented. Ó! Urunk, küldj sok hírnököt, hogy szárnyaljon a föld fölött a megmentő szent égi szó, Te szent igédet hordozó, az égi szó, igédet hordozó.
</chapter>
<chapter name="297. Ó! áldott óra, meghitt perc" cat="" music="0" image="0">
1. Ó! áldott óra, meghitt perc, mit Istenemmel tölthetek, az Úrnak zengek éneket, kitárva néki szívemet. És hálaszóra nyílik szám, hogy annyi áldás áradt rám, sok vész és baj nem árthatott mert híven védett, hordozott.

2. Ó! meghitt, boldog pillanat, mely láthatatlan szárnyat ad, hogy égbe szálljon hő imám, hol üdv és béke vár reám. Míg Jézus arcát nézhetem, az égi szót megérthetem; És vallom azt, hogy Ő szeret, hogy vélem hordja terhemet.

3. Ó! meghitt, csöndes pillanat, mely lángra gyújt és enyhet ad! Mert hitszememmel látom már, az égi otthon készen vár, hol nem lesz többé fájdalom, hol üdvösségem megkapom; S mint áldott emlék megmarad e boldog, meghitt pillanat.
</chapter>
<chapter name="298. Jézus nyája, szentülj meg" cat="" music="0" image="0">
1. Jézus nyája, szentülj meg Isten Lelke által! Kérd, hogy Isten kenjen fel Lélek olajával! Ajkadról mindenkor forró ima szálljon, lélekesőt várón!

2. Minden hívő kérése, buzgó imádsága jó illatként égbe száll Isten oltárára. Trónjánál közbenjár hogyha esdve kérjük, Nagy Főpapunk értünk.

3. Egynek is az imáját Isten meghallgatja: Hogyha hittel könyörög, amit kér, megadja. Mi leend, ha Istent együttesen kérik, szent áldását esdik?

4. Ahol Isten szentjei összegyülekeznek, ott az angyalseregek velük könyörögnek. Mily dicső, nagy erő lesz az ő fohászuk: buzgó imádságuk.

5. Ó! te áldott, szent erő, hívek imádsága, csak teveled sikerül éltünk jó munkája. Örömben, ínségben te adsz győzedelmet, bánatukban enyhet.

6. Imádkozva szüntelen buzgó könyörgéssel keressétek orcáját együtt tiszta szívvel. Mondjatok hálaszót Istent hittel kérve, várva üdvösségre.

7. Kérjétek hát Istentől Szent Fiának jöttét. Minden ember lássa meg fényét, dicsőségét. Várjátok e napot angyalokkal egybe, dicséretet zengve.
</chapter>
<chapter name="299. Lelkem, készülj serényen" cat="" music="0" image="0">
1. Lelkem, készülj serényen, vigyázz imádkozva, rád ne törjön hirtelen Sátán lopakodva! Mert a rossz, ősgonosz békéd ellen áhít, kárhozatra csábít.

2. Minél előbb ébredj fel bűnnek mámorából; Mert büntetést szenvedsz el, s károd lészen abból. Így akar nagy hamar Sátán reád törni, bűnben elveszítni.

3. Vigyázz, vigyázz, mert az Úr nem világosít meg, szíved sötétségbe fúl, eltűnik a fényed. Tárt szívvel fogadd el, mert mit ád most az ég: Kegyelmi ajándék.

4. Vigyázz, lelkem, ébredj föl, Sátán meg ne csaljon: Oroszlánként reád tör, hogy téged felfaljon! Istened, Kit szeret, hagyja rostáltatni, ha kezd szunnyadozni.

5. Vigyázz jól, hogy a világ sodrába ne kapjon, kísértést ha hoz reád, el ne csábíthasson! Őrízd meg szívedet lelki kártevőktől, hamis testvérektől.

6. Vigyázz, ember, vigyázz jól testedre, lelkedre: Isten hogyha hozzád szól, kegyelmét ne vesd meg. Ne feledd: Gyarló test bűnnek hogyha enged, arat veszedelmet!

7. Imádkozzál Istenhez magadra vigyázva, mert csak akkor nem eshetsz Ördög hálójába. Ne henyélj, őrködjél, sátán meg ne lepjen, tőrébe ne ejtsen!

8. Isten Atyánk erőd ad, s lészen menedékünk; Meghallgatja imánkat, hogyha hittel kérjük. Megsegít, megtanít a bűnt megelőzni, énünket legyőzni.

9. Boldog, aki az Atyát Fia által kéri: Meghallgatja óhaját, mindent megád néki. Kegyelmét, erejét ingyen adja nékünk, hogyha hittel kérjük.

10. Vigyázzunk hát éberen, áhítatos szívvel! Bármily nagy a küzdelem, valljuk bízó hittel: Hogy eljő az idő, Krisztus országlása; Boldog, aki várja!
</chapter>
<chapter name="300. Ó! mily hű barátunk Jézus" cat="" music="0" image="0">
1. Ó! mily hű barátunk Jézus, Mert Ő mindig megsegít, Tárjuk fel hát imánk szárnyán éltünk súlyos terheit! Szívünk gyakran gondtól szenved, nyugtot, békét hol is lel? Ó! Csak Jézus elé menjünk, Bízva hittel nézzünk fel!

2. Kínozzon bár bűnöd; vétked, Sújtson porba súlyos vád, Hittel tekints fel az égre, gondja van az Úrnak rád! Ő a testi- lelki orvos, Rajta kívül nincsen más; Benne talál nyugtot szíved, Benne van csak gyógyulás.

3. Élted gondja hogyha terhel, Nála találsz enyhülést; vár Ő téged kitárt karral. Hozzá menni, ó! Ne késs! Bízva, hittel nézz az Úrra, Szálljon hozzá hő imád; Szívből szeret, s megtart téged; Jézus Krisztus, hű barát.
</chapter>
<chapter name="301. Adj, Úr Isten, nékem több áhítatot" cat="" music="0" image="0">
1. Adj, Úr Isten, nékem több áhítatot, több önvizsgálatot, több bűnbánatot; Több igyekezetet, több buzgóságot, több készséget jóra, hű szolgálatot.

2. Adj, Úr Isten, nékem több béketűrést, több mennyei erőt, több lelkesedést; Több gyermeki hitet, több igaz tettet, több éltető reményt, szent szeretetet.

3. Adj, Úr Isten, nékem több munkakedvet, több bizalmat Benned, több hitgyőzelmet; Több szívbéli békét, több szelídséget, több világosságot, add Szentlelkedet!
</chapter>
<chapter name="302. Fohászkodom hozzád, Uram, Istenem!" cat="" music="0" image="0">
1. Fohászkodom hozzád, Uram, Istenem! Kérlek, kegyelmesen hallgass meg engem, mert Tebenned soha nem volt kétségem, azért most is Tehozzád esedezem.

2. Látod, Uram, igen megnyomorodtam, előtted nagy nyavalyára jutottam, de míg Te szent Istenségedben bíztam, soha semmiben el nem hagyattattam.

3. Reménységem míg el nem fogyatkozott, a Te ígéreted nálam nyilván volt, hogy énnékem mind megadod azokat, melyeket én szívem Tőled óhajtott.

4. Azért Téged hívlak csak segítségre és magamat nem is bízom senkire; Én lelkemet vigyed hálaadásra és szívemet juttasd nagy vígasságra.

5. Irgalmasságodat mikor hallhatom, legott elfelejtem minden bánatom; Abban vagyon nékem nagy vigasságom, bűneimnek bocsánatját hogy bírom.

6. Jelentsd nekem a Te akaratodat, fordítsd hozzám szent irgalmasságodat; Add meg nékem most, amit Tőled várok, melyért dicséretet örökké mondok.
</chapter>
<chapter name="303. Mi Atyánk, ki vagy mennyekben" cat="" music="0" image="0">
1. Mi Atyánk, ki vagy mennyekben, Te fiaid szükségünkben Hozzád kiáltunk e testben: Hisszük, meghallgatsz kértünkben, mert atyai kegyességben vagy hatalmas istenségben.

2. Szenteltessék Te szent neved, azaz ismerjünk meg Téged; Adj minékünk igaz hitet, hitnek jelét: jó életet, bennünk lakozzék Szentlelked, tiszteltessék istenséged.

3. Jöjjön hozzánk Te országod: Kedves evangéliomod, üdvözítő szent Krisztusod; Kiben örök boldogságod, adjad Te szent ajándékod: Ördögtől vedd el országod.

4. Legyen Te szent akaratod: Tarthassuk parancsolatod, mint mennyei szent udvarod teljesíti akaratod; Mi is tehessük mondásod: elszenvedhessük ostorod.

5. Mindennapi kenyerünket, minden testi szükségünket, hű szolgát, jó fejedelmet, egészséget, békességet, jó házastársat, bőséget, adjad nékünk ma ezeket.

6. És bocsásd meg bűneinket, mint ellenünk vétetteknek mi megbocsátjuk bűnünket; Mely erősítse hitünket és bátorítsa lelkünket, hogy megbocsáttad bűnünket.

7. Ne vígy minket kísértetben, testnek, ördögnek tőriben, e világ dühösségében, kétségben, eretnekségben, hitetlenségnek bűnében; Ne hagyj elvesznünk ezekben.

8. Szabadíts minket gonosztól: Ördögnek csalárdságától, kárhozattól, hamisságtól, drágaságtól, döghaláltól, kórságtól, háborúságtól, mind testi, lelki gonosztól.

9. Mert Te vagy hatalmas Isten, uralkodó örök Isten, kegyes és irgalmas Isten; Ki minket könyörgésünkben meghallgattál szükségünkben, azért bízvást mondjuk: Ámen!
</chapter>
<chapter name="304. Ó! boldog ház, mely befogadott Téged" cat="" music="0" image="0">
1. Ó! boldog ház, mely befogadott Téged, Úr Jézus Krisztus, igaz, hű barát! Te drága vendég, mindenkinél drágább, töltse be fényed éltünk hajlékát! Hol minden szívnek Te vagy ékessége, föltekint bízva Reád minden szem! Hol együtt áldott, szent igédet zengjük, s melletted vágyunk élni szüntelen.

2. Ó! boldog ház, hol lelki egyességben nő, férfi véled örök frigyre lép és egymás üdvét építgetve szépen, egy hitben járnak igaz testvérként! És mind a ketten benned bízva élnek és jóban-rosszban szemük Rád tekint; Csak Hozzád vágyik szívük, lelkük mindig és üdvre várnak szent Igéd szerint.

3. Ó! boldog ház, hol imádságos szívvel szent neved áldva zengnek örömhírt. Légy áldott, Jézus, gyermekek barátja, kisdedek ajka Téged dicsőít! Hitteli szívvvel lábadhoz leülnek, hallgatva drága jó tanácsaid. Már gyermekkorban megismernek Téged, szívükbe zárják áldott szavaid.

4. Ó! boldog ház, mely áldásodat érzi, hol öröm, béke lakik szüntelen! Ó! boldog ház, hol áldott kezed gyógyít és honnan eltűnt minden félelem! Kik benne laknak, boldog szívvel élnek, nem éri őket gond és fájdalom, tudják, hogy egykor, vándorutuk végén, vár rájuk áldott, örök békehon!
</chapter>
<chapter name="305. Úr Isten, kérünk őrizzed" cat="" music="0" image="0">
1. Úr Isten, kérünk őrizzed szent igéd által népedet, mert Jézus Krisztus ellen kélt a csalárd ősi ellenség.

2. Úr Jézus, szemünk rád tekint, tégy velünk szent igéd szerint: Óvd kegyelemmel népedet, adj nekünk örök életet.

3. Szentlélek, kérünk tégedet: tedd egységessé népedet; és amiként az ige szól: életre vigy a halálból.
</chapter>
<chapter name="306. Az egyháznak csak Jézus a fundámentuma" cat="" music="0" image="0">
1. Az egyháznak csak Jézus a fundámentuma, a szent Igére épült fel lelki temploma. Leszállt a mennyből hívni és eljegyezni őt, megváltva drága vérén a váltságban hivőt.

2. Kihívott minden népből egy lelki népet itt, kit egy Úr, egy keresztség és egy hit egyesít. Csak egy nevet magasztal, csak egy cél vonja őt és egy terített asztal ád néki új erőt.

3. A világ fejedelme föltámad ellene, vagy hamis tudománytól gyaláztatik neve; s míg egykor felderül majd az Úrnak hajnala, csak virrasztói kérdik: "Meddig az éjszaka?"

4. Sok bajban, küzdelemben meghajszolt, megvetett, de szent megújulásért és békéért eped, míg látomása egykor az Úrral teljesül s a győzedelmes egyház Urával egyesül.
</chapter>
<chapter name="307. Ó! seregeknek Istene" cat="" music="0" image="0">
1. Ó! seregeknek Istene, mely kedves gyönyörűsége a Te szerelmes hajlékidnak. Az én lelkem fohászkodik, tornácodba kívánkozik. Ó! Istene a magasságnak! Áhítozik testem, lelkem Tehozzád, élő Istenem!

2. A verébnek is van fészke és honjában költ a fecske. Én királyom, Cebaoth Isten: Hol vannak a Te oltárid és Te szentséges hajlékid, hogy dicsértetel felségesen? Bizony boldog az oly ember, ki Téged házadban dicsér.

3. Ó! boldog az ember nyilván, aki a Te utaidban kíván járni szívvel, lélekkel! Menvén a siralom völgyén, ahol merő száraz minden, ott is Ő nagy hiedelemmel kutakat ás és csatornát, melybe esővizet bocsát.

4. Mennek erőről erőre, segítségről segítségre, míg hozzád jutnak a Sionra. Ó! erős Cebaoth Isten, hajtsd füled hozzám kegyesen és figyelmezzél az én szómra! Jákób Istene, nagy Isten, hallgass meg én szükségemben!

5. Mi paizsunk, ó! Úr Isten, Fölkentedre nézz kegyesen, mert jobb egy nap a Te házadban, hogynem ezer nap egyebütt! Az Isten tornáca előtt kapunálló lennék inkáblan, hogynem mint sok időt éljek házukban a hitleneknek.

6. Mert minékünk fényes napunk az Isten és mi paizsunk, nagy dicsőséggel szeret minket. Azokkal kegyelmet tészen, kik járnak a jó ösvényen; Sok javaival áldja őket. Boldog az ember éltében, ki bízik az Úr Istenben.
</chapter>
<chapter name="308. Az Úrban nincsen észak s dél" cat="" music="0" image="0">
1. Az Úrban nincsen észak s dél, nincs kelet sem nyugat; Csak egy nagy testvér közösség a kéklő ég alatt.

2. Az Úrban minden bízó szív ím közösségre lép és szolgálata egybefűz, mint drága kötelék.

3. Ha bárhonnan is származol ó! testvér, nyújts kezet! Mint egy Atyának gyermeke én egy vagyok veled.

4. Az Úrban íme együtt van most minden földi nép, mert Krisztus minket eggyé tett és vár az üdvösség.
</chapter>
<chapter name="309. Semmit ne bánkódjál, Krisztus szent serege" cat="" music="0" image="0">
1. Semmit ne bánkódjál, Krisztus szent serege, mert nem árthat néked senki gyűlölsége, noha e világnak rajtad dühössége, de nem hágy szégyenben Krisztus őfelsége.

2. Királyi nemzet vagy, noha te kicsiny vagy, az Atya Istennél bizony te kedves vagy; Ő szent Fia által már te is fia vagy, minden dicsőségben, higgyed, hogy részes vagy.

3. Hogyha te igazán a Krisztusban bízol, higgyed, hogy lélekben Istennél gyarapszol; Ha Krisztus véréből igaz hittel iszol: higgyed, hogy örökké meg nem szomjúhozol.

4. Akármint halásszon az ördög utánad, az ő tagjaiban dühösködjék rajtad, mint tőrrel, fegyverrel siessen utánad, ha Krisztusban bízol, higgyed, az sem árthat.

5. Oltalmazza Krisztus az Ő szent egyházát, miként a jó pásztor saját juhocskáját; Valaki hallgatja a Krisztus mondását, viseli mindenkor szorgalmatos gondját.

6. Siess most mihozzánk, Krisztus, segélj minket, a Te szent igéddel neveljed hitünket. És Te Szentlelkeddel bírjad életünket, hogy minden dolgunkban dicsérhessünk Téged.

7. Igaz fogadásod és minden beszéded, nyilván vagyon immár minden dicsőséged; Ne hagyd elpusztulni e kicsiny sereget, melyért a keresztfán vallál nagy gyötrelmet!

8. Senkiben nem bízik az anyaszentegyház, hanem csak Tebenned, ki minket oltalmazsz és igazségoddal mindenkoron táplálsz, Te szent sebeiddel minket megvigasztalsz.

9. Hálát adunk néked, mennybéli nagy Isten, Ki vagy egy szentségben és három személyben. Ne hagyj elrettennünk keserűségünkben, halálunk óráján ne essünk kétségben!
</chapter>
<chapter name="310. Isten szívén megpihenve" cat="" music="0" image="0">
1. Isten szívén megpihenve forrjon szívünk egybe hát, hitünk karja úgy ölelje édes Megváltónkat át. Fejünk Ő és mi a teste, Ő a fény, mi színei. Mi testvérek, Ő a mester, Ő miénk, mi Övéi.

2. Kegyelemnek drága népe, erősítsd meg lelkedet, újítsd meg a szövetséget, kössön össze szeretet, s ha a szeretet láncában hiányoznék az erő, Jézust kérjétek imában addig, míg megedzi Ő.

3. Szeretetben összeforrva, egy közös test tagjai, tudjuk egymásért harcolva, ha kell, vérünk ontani! Úgy szerette földi nyáját, s halt meg értünk jó Urunk: Fájna néki látva minket, hogy szeretni nem tudunk.

4. Mily magas és mily mélységes az isteni kegyelem, benne ragyog éltetlő fény, a mennyei szerelem. Édes Atyánk szívedbe zársz, ki mindenek Atyja vagy, láthatatlan Jézus Krisztus, ó mily nagyon közel vagy!

5. Drága Jézus, te hű barát, forraszd eggyé táborod. Úgy harcolja hite harcát, mint volt végakaratod. Kössed össze igazságban - hisz te vagy az igazság - hadd ragyogja dicsfényedet, Jézus, szent világosság.

6. Szeretet, Te parancsoltad, hogy mi szeressük egymást. Tedd azt, hogy kik lanyhák voltak, nevekedjenek folyvást. Gyújts bennünket buzgó tettre, hadd lássa meg a világ, hogy egymásért szeretetben élni, halni boldogság.

7. Nevelj minket egyességre, mint Atyáddal egy te vagy, míg eggyé lesz benned végre minden szív az ég alatt. Míg Szentlelked tiszta fénye lesz csak fényünk és napunk, s a világ meglátja végre, hogy tanítványid vagyunk!
</chapter>
<chapter name="311. Oly szent a szeretet" cat="" music="0" image="0">
1. Oly szent a szeretet, mely minket egyesít; Ez áldott frigyben összeforr a menny s a földi hit!

2. Ott eseng minden szív az égi trón előtt, és minden bánat, minden gond szétoszlik, mint a köd.

3. A szívünk, lelkünk egy, és egy az Istenünk; Így egymás búját, örömét mi egynek érezzük.

4. Ha mostan válnunk kell, az mélyen fáj nekünk, s hogy egykor még találkozunk, ím ez reménységünk.
</chapter>
<chapter name="312. Jó Urunk, nézd, az ellenség" cat="" music="0" image="0">
1. Jó Urunk, nézd, az ellenség szent nyájad ellen támad; Ó! légy Te velünk, Úr Jézus, mert ellened ki állhat? A Te hűséged sziklaszál, ki műved ellen harcba száll, csak önmagának árthat.

2. Mint mondád, a Te országod nem e világból való. Ha támadnak is ellene az mind hiábavaló. Mert elbukik, megszégyenül, ki esztelenül, hűtlenül szent műved ellen fordul.

3. Szent országodat terjeszd ki a Lelked erejével; És égi igád tedd reánk Te örök beszédeddel, hogy dicsőítsen Tégedet és áldja nagy felségedet a földön minden lélek.

4. Ó! láttasd ellenségiddel, kik megcsúfolnak Téged, hogy üdvösség vár rájuk is, ha hozzád visszatérnek. S hogy bízva égre nézzenek és híven várják jöttödet, ó! ébressz hitet bennük!

5. Te véren szerzett népedet ó! tartsd meg igazságban, hogy megtaláljuk békénket az örök irgalomban. A tévelygéstől mentsél meg, a bűntől őrizd léptünket és vezess, amíg élünk.

6. Szent reménységgel várnak rád a benned bízó hívek, mert visszajöttöd közel van, ím ujjongnak a szívek. A rossznak ítéletére, a jónak üdvösségére mint igaz bíró jössz el.

7. Ó! jöjj el, Jézus, jöjj el már, s a benned bízót védjed; A bűn bilincsét törjed szét és szabadítsd meg néped. Hát szállj le hozzánk fényesen, ó! Jézus Krisztus, ékesen, mi áldott örökségünk.
</chapter>
<chapter name="313. Jézus, vezessél, mint pásztor" cat="" music="0" image="0">
1. Jézus, vezessél, mint pásztor, terelj kies legelőn; Égi nyájad közé vígy fel, táplálj mennyei mezőn! Áldott Jézus, áldott Jézus, Téged vár a nyájad hőn; Áldott Jézus, áldott Jézus, Téged vár a nyájad hőn!

2. Fogadj kegyelmeddel minket, őrizd mindenkor utunk; óvjad szeretettel nyájad, míg az újföldre jutunk! Áldott Jézus, áldott Jézus, Hallgassad meg fohászunk; Áldott Jézus, áldott Jézus, Hallgassad meg fohászunk!

3. Váltsd be ígéreted rajtunk, ne nézd bűnünk tengerét; Mutasd meg e gyönge nyájon véred áldott erejét! Áldott Jézus, áldott Jézus, a mi szívünk érted ég; Áldott Jézus, áldott Jézus, a mi szívünk érted ég!
</chapter>
<chapter name="314. Atyánk, a Te gyermekeid" cat="" music="0" image="0">
1. Atyánk, a Te gyermekeid összegyűltek e helyen, halld meg szívünk fohászait, igéd üdvre vezessen! Urunk, éltesd és üdítsd fel szent szavaddal szívünket!

2. Áldásodnak árja folyjon, s gátja légy a vesztünknek. Lelked jóra, igazságra vezéreljen bennünket! Urunk, éltesd és üdítsd fel szent szavaddal szívünket!

3. Kegyelmeddel óvjál minket, menedékünk, Istenünk! Utunkon fényt, áldást hintve igéd legyen fegyverünk! Urunk, éltesd és üdítsd fel szent szavaddal szívünket!
</chapter>
<chapter name="315. Drága Jézus, trónodnál" cat="" music="0" image="0">
1. Drága Jézus, trónodnál hódolattal térdelünk. Bár a vétkünk tenger sok és a lelkünk csupa folt, Benned mégis remélünk!

2. Tőled függ az életünk, kegyes szemmel nézz le ránk! Te viseljed gondunkat, áldd meg minden utunkat, s dicsér Téged szívünk, szánk!

3. Igéd által szólj hozzánk, készíts fel az életre! Vigaszt nyújtó Szentlelked töltse be a szívünket, lelkesítsen énekre!

4. Könnyeinket szárítsd fel, adj most újra örömet! Támogasd a csüggedőt, adjál néki új erőt, adj reményt a hívőnek!

5. Lakja béke szívünket, szent áldásod, szerelmed! Szabadítsd meg lelkünket, bocsássad meg bűnünket, s adjál örök életet!
</chapter>
<chapter name="316. Kegyes Jézus, itt vagyunk" cat="" music="0" image="0">
1. Kegyes Jézus, itt vagyunk Te szent igéd hallására; Gyúljon fel kívánságunk üdvösség tanulására, hogy a földtől elszakadjunk, csak Tehozzád ragaszkodjunk.

2. Elménket, értelmlünket lelki sötétség fogta be, de Szentlelked szívünket tiszta fénnyel úgy töltse be, hogy csak jót gondoljunk, szóljunk, mert Tetőled kell azt várnunk.

3. Dicsőségnek napfénye, Istentől jött világosság! Indítsd lelkünk készségre, nyisd meg fülünk, szívünk és szánk! Hitvallásunk, könyörgésünk, Jézus Krisztus, halld meg, kérünk!
</chapter>
<chapter name="317. Nyíljatok meg égi ajtók" cat="" music="0" image="0">
1. Nyíljatok meg égi ajtók, hogy az Úrhoz mehessek! Ó! mily boldog itt a lelkem, Istenemre nézhetek; Isten arca tiszta fény: Boldog öröm száll felém!

2. Égi Atyám, hozzád jöttem, térj be Te is énhozzám, mert ha bennem szállást vettél, mennynek üdve vár reám! Hogyha szívemet lakod, lészen néked templomod.

3. Add, hogy járjak alázattal, szenteld meg a szívemet; Add, hogy imám, éneklésem kedves legyen Teneked! Szenteld meg a nyelvemet, vond magadhoz szívemet!

4. Tedd a lelkem termő földdé, melybe igéd magva hull, míg az üdvösségnek fénye szívem mélyén lángra gyúl! Add, hogy hívő szívemben jó gyümölcsöd teremjen!

5. Lelki ajándékaidat ne engedjed elvesztnem, lelkem minden bűntől óvjad, s legyen erős a hitem; Légy Te mindig vigaszom, áldott, égi szószólóm!

6. Szólj, Uram, hadd teljesítem híven minden igédet, semmi soha ne zavarja istentiszteletemet; Égi mannát adj nekem, vigasztalj ínségemben!

7. Nyisd meg földi juhaidnak mennyed ékes kapuját, hullass mannát áldást nyújtva, vezess örök honba át! S híved ajkán, míg csak él hálaének zengve kél.
</chapter>
<chapter name="318. Ó! Atya Isten, nagy irgalmú Úr" cat="" music="0" image="0">
1. Ó! Atya Isten, nagy irgalmú Úr, bűnbánó szívvel ím eléd borul hű néped, áldva felséges neved, hogy esdve kérje nagy kegyelmedet.

2. Gondolsz ránk, híven oltalmaz kezed, rólunk egy percre azt le nem veszed; Irgalmasságod mindig oly közel és erős karod minket átölel.

3. Nagy jóságodra méltók nem vagyunk, rossz útra térve gyakran elhagyunk; Áhítjuk mégis igéd szent szavát, megtérő gyermekid fogadd be hát!

4. Kérünk, Úr Isten, Krisztus Jézusért, vérével pecsételt szerelmedért: Irgalmasságod közöld mivelünk és tárd ki szíved, végy be, Istenünk!
</chapter>
<chapter name="319. Úr Isten, mi sok szükséget érezvén" cat="" music="0" image="0">
1. Úr Isten, mi sok szükséget érezvén körülöttünk, segedelemkérés végett e szent helyre feljöttünk; Uram, a könyörgőnek illesd meg szívét és száját, a Téged tisztelőnek áldd és szenteld meg munkáját.
</chapter>
<chapter name="320. Hadd lássuk Jézust!" cat="" music="0" image="0">
1. Hadd lássuk Jézust! Közeleg az éjfél, s az élet útján egyre fogy a fény; Őtőle kérünk védelmet és erőt; A végső próbák nehéz idején

2. Hadd lássuk Jézust! Üdvösségünk pajzsát! Ő menedékünk, hogyha jó a vész; És többé semmi el nem választ tőle, Ha szemünk hittel folyton Őrá néz.

3. Hadd lássuk Jézust! Ez a forró vágyunk, A régi életünk megváltozott már; S a bűnök csábja, káprázatos fénye; Nem bántja többé szívünk nyugalmát.

4. "Hadd Lássuk Jézust!" Ez a drága jelszó. Most ez ad vígaszt, békét és erőt; Ez vezet végig életünknek útján, Míg nemsokára újra látjuk őt!
</chapter>
<chapter name="321. Adjunk hálát mindnyájan" cat="" music="0" image="0">
1. Adjunk hálát mindnyájan az Atya Úr Istennek és mondjunk dicséretet mi teremtő Istenünknek, ki egybegyűjte most minket, hogy ünnepet szenteljünk és szent igéjével éljünk.

2. Ó! kegyes Atya Isten, Te vagy Úr mindenekben, ki megjelentéd magad szent igédben itt e földön és sok csudatételidben. A Te áldott Fiadban, mi kegyes Üdvözítőnkben.

3. Légy kegyelmes minékünk a Te áldott Fiadért, az Úr Jézus Krisztusért, mi szentséges Megváltónkért és ne állj bosszút mirajtunk a nagy hitetlenségért, fertelmes sok bűneinkért!

4. De szentelj meg bennünket, bírj és segélj meg minket, gerjeszd fel mi lelkünket és a mi gyarló szívünket; Hogy Téged megismerhessünk, segítségül hívhassunk, néked hálákat adhassunk.

5. Világosíts meg minket a Szentlélek Istennel, hogy mindig tündököljék bennünk az evangélium. És erősíts meg, Úr Isten, a Te áldott igéddel minden tévelygések ellen.

6. Te igazgasd elméjét és minden tanúságát, vezéreld útát, nyelvét a mi lelkipásztorunknak és oktassad elméjüket a Te szent beszédedet figyelmesen hallgatóknak.

7. Tarts meg minden időben minket az igaz hitben és igaz értelmében a szent evangéliumnak; Légyen foganatos köztünk a Te kegyes beszéded és minden jóra intésed.

8. Hogy sok népek Tehozzád megtérjenek bűnükből és Téged szolgáljanak az ő szívükből, lelkükből; Hogy mindenek imádjanak s csak Téged tiszteljenek, hogy örökké élhessenek.
</chapter>
<chapter name="322. Szűkölködünk nagy mértékben" cat="" music="0" image="0">
1. Szűkölködünk nagy mértékben segedelem nélkül; Reménykedünk, örök Isten, Te légy segítségül: Dicsérhessünk és lehessünk Jézus szava hallgatói, igaz megtartói.
</chapter>
<chapter name="323. Szent Isten, noha néked" cat="" music="0" image="0">
1. Szent Isten, noha néked az egek ülő széked, ott dicsérnek Tégedet; Bíztat szent igéreted, hogy azért meg nem veted földön lakó népedet. Együtt vagy vélek, kikben alázatos a lélek. Mi is hát térdet hajtunk, hogy rajtunk könyörülj s kegyelmeddel fogadd el, mikor Tehozzád emel kezet ez a gyülekezet.
</chapter>
<chapter name="324. Megáll az Istennek igéje" cat="" music="0" image="0">
1. Megáll az Istennek igéje és nem állhat senki ellene, a nagy Isten vagyon mivelünk és Szentlelke lakozik bennünk.
</chapter>
<chapter name="325. Úr Jézus, mely igen drága" cat="" music="0" image="0">
1. Úr Jézus, mely igen drága, a Te igédnek világa, mely bölccsé tévén az elmét, szüli az Úrnak félelmét. Gerjeszd fel most indulatunk, hogy míg igédre hallgatunk, végyen bennünk épületet a hit, reménység és szeretet: Tégy bölcsekké, tégy szentekké!
</chapter>
<chapter name="326. Uram Isten, siess minket megsegíteni" cat="" music="0" image="0">
1. Uram Isten, siess minket megsegíteni ily nagy szükségünkben, Krisztus Jézusért, mi Urunkért és Megváltónkért!
</chapter>
<chapter name="327. Jézus legyen a mi oltalmunk!" cat="" music="0" image="0">
1. Jézus legyen a mi oltalmunk! Tartsa szemmel minden léptünk míg mi újra egybe gyűlünk; Jézus legyen a mi oltalmunk! Jézusunk, oltalmunk földi vándorutunkon; Jézusunk, Krisztusunk, mindörökre Te vagy oltalmunk!

2. Jézus legyen a mi oltalmunk! Védő szárnya alatt éljünk, égi mannát adjon nékünk; Jézus legyen a mi oltalmunk! Jézusunk, oltalmunk földi vándorutunkon; Jézusunk, Krisztusunk, mindörökre Te vagy oltalmunk!

3. Jézus legyen a mi oltalmunk! Hogyha megkísért az élet, karja nyújtson segítséget; Jézus legyen a mi oltalmunk! Jézusunk, oltalmunk földi vándorutunkon; Jézusunk, Krisztusunk, mindörökre Te vagy oltalmunk!

4. Jézus legyen a mi oltalmunk! Égi szeretete által küzdjünk bátran vésszel, árral; Jézus legyen a mi oltalmunk! Jézusunk, oltalmunk földi vándorutunkon; Jézusunk, Krisztusunk, mindörökre Te vagy oltalmunk!
</chapter>
<chapter name="328. Adjunk hálákat az Atya Istennek" cat="" music="0" image="0">
1. Adjunk hálákat az Atya Istennek, Mennynek és földnek szent Teremtőjének és embereknek gondviselőjének, éltetőjének.

2. Mert Ő mihozzánk atyai szerelmét, kijelentette drága szent igéjét, mellyel táplálja híveinek lelkét, nyújtja kegyelmét.

3. És Ő megáldja benne reménylőket, erősít minden erőtelenséget, világosítja homályos szívünket, sötét elménket.

4. Atya Istennek mind ezekért légyen dicséret és nagy dicsőség mennyégben, Fiával s Szentlelkével egyetemben, örökké! Ámen.
</chapter>
<chapter name="329. Áldja Isten éltünket" cat="" music="0" image="0">
1. Áldja Isten éltünket és a kimenetelünket, áldja meg kenyerünket, minden cselekedetünket; Áldjon csöndes nyugovással, végül örök boldogsággal!
</chapter>
<chapter name="330. Ó! maradj kegyelmeddel mivelünk" cat="" music="0" image="0">
1. Ó! maradj kegyelmeddel mivelünk, Jézusunk, hogy a bűnös világnak tőribe ne jussunk.

2. Ó! maradj szent igéddel mivelünk, Megváltónk, e földi vándorlásban Te légy útmutatónk.

3. Ó! maradj, világosság, mivelünk fényeddel, Te vezess a sötétben, hogy ne tévedjünk el.

4. Ó! maradj áldásoddal mivelünk, Úr Isten, szent kegyelmed áraszd ránk minden szükséginkben.

5. Ó! maradj oltalmaddal mivelünk, hű pajzsunk, e világ diadalmat ne vehessen rajtunk.

6. Ó! maradj hűséggel mivelünk, szent Isten, adj erőt, hogy megálljunk mindvégig a hitben.
</chapter>
<chapter name="331. Hadd legyek mindig híved" cat="" music="0" image="0">
1. Hadd legyek mindig híved, én Uram, Istenem, hogy ne vonjon el Tőled s igédtől semmi sem. Ó! Uram, add erődet, hogy ne tévelyegjek, s hálával áldlak Téged örökkön örökké.
</chapter>
<chapter name="332. A Jézus Krisztusnak szent kegyelme" cat="" music="0" image="0">
1. A Jézus Krisztusnak szent kegyelme, Isten nagy szerelme, Szentlélek Úr Isten közössége, Ó! legyen velünk legyen velünk! Ámen.
</chapter>
<chapter name="333. Áldjuk Őt, áldjuk Őt!" cat="" music="0" image="0">
1. Áldjuk Őt, áldjuk Őt! Isten erős karja véd: féltőn őrzi gyermekét. Áldjuk Őt, áldjuk Őt, áldjuk, áldjuk, áldjuk Őt!

2. Áldjuk Őt, áldjuk Őt! Minden földi szenvedés öröklétért oly kevés! Áldjuk Őt, áldjuk Őt, áldjuk, áldjuk, áldjuk Őt!

3. Áldjuk Őt, áldjuk Őt! Készen vár a mennyben ránk ékes életkoronánk. Áldjuk Őt, áldjuk Őt, áldjuk, áldjuk, áldjuk Őt!
</chapter>
<chapter name="334. Ó! égi jó Atyánk" cat="" music="0" image="0">
1. Ó! égi jó Atyánk, az áldást add reánk, és most, hogy innen elmegyünk, Te is, ó! jöjj velünk!

2. Te égi szeretet, Ó! töltsd be szívünket, hogy éljünk boldog békében, a hitnek fényében!

3. Ha próba jönne ránk, Ó! légy velünk, Atyánk! És védjen, óvjon szent kezed, míg Jézus eljövend!
</chapter>
<chapter name="335. Maradjon vélünk most az Úr" cat="" music="0" image="0">
1. Maradjon vélünk most az Úr, áldását adva ránk! Elhagyván áldott szent helyét, áradjon béke ránk!

2. Maradjon vélünk most az Úr, amikor elmegyünk: kísérjen végig utunkon, míg hazaérkezünk.

3. Maradjon vélünk majd az Úr, hogyha már itt az éj; hűsége óvjon bástyaként, lelkünket őrízvén!
</chapter>
<chapter name="336. Mily boldog érzés, jó Atyám" cat="" music="0" image="0">
1. Mily boldog érzés, jó Atyám, hogy Téged dicsér hő imám! Hogy éjjel zsoltárt éneklek és szent neveddel ébredek.

2. Mily szép a csöndes szombatnap! A súlyos gondok nem bántnak. A föld s az ég is ünnepel és Isten népe énekel.

3. Te biztos úton vezeted a győzelemre népedet. Mert igéd áldott, bölcs tanács és minden jóra biztatás.

4. Mit vágyva vágytam egykoron, a mennyben mindazt láthatom; S így teljes lészen örömem és örök, boldog életem.
</chapter>
<chapter name="337. Mindenható, örök Isten" cat="" music="0" image="0">
1. Mindenható, örök Isten, aki mindent alkotál, születésem óta engem oltalmadban hordoztál; E szent napon emeljed magadhoz a lelkemet!

2. Uram, ó! mily boldog ünnep ez a néked szentelt nap! Földi gondok tovatűnnek, szívem néked hálát ad; Lelked által megnyitád üdvösségem szent útját.

3. Hála néked ünnepünkért, melyen örök áldás van, melyen szívem minden jóért hálát mondhat boldogan! Örök jóság, szeretet, legyen áldott szent neved!

4. Mily jó érted élnem, Isten, szavad édes, mint a méz, s szent igédet gyűjtögetnem, mint a szorgos méhecskék. Boldog, aki mennybe fel, Uram, hozzád így jut el.

5. Áldd meg, Isten, kicsiny nyájad, Fiad földi örökét; Töltsd ki rá, mert gyönge, fáradt, örök Lelked erejét, hogy a mennybe juthassunk s színről színre láthassunk!
</chapter>
<chapter name="338. Ó! boldog béke napja" cat="" music="0" image="0">
1. Ó! boldog béke napja, te kedves szombatnap! Oly áldott minden perced, mert áldás napja vagy! Most térdet, fejet hajtva hű néped leborul, és hálatelten zengi, mily szentséges az Úr!

2. A béke és a csönd vagy: A szívnek enyhet adsz, te Éden áldott kertje, hol nem sújt vész, sem harc. Te tiszta, üde forrás, mely Istenben fakad, Ó! Láttasd égi honunk mint nyújt majd nyugalmat!

3. Szent gondolatok napja, te drága alkalom, a lelkünk mennybe röppen most könnyű szárnyakon. Légy mindörökre áldott, te drága szombatnap, mert földi létünk éke, az öröm napja vagy.
</chapter>
<chapter name="339. Úr Isten, vonjad szívemet" cat="" music="0" image="0">
1. Úr Isten, vonjad szívemet e szent napon magadhoz és segíts minden tettemet így szabnom szent szavadhoz; Add, hogy e pihenésemre szánt időt épülésemre és örömödre töltsem.

2. Hadd legyen gyönyörűségem a Te házadba járnom, s ott tisztem, kötelességem jó oktatását várnom Add látnom, mily bölcs végzésed és üdvösséges tetszésed: Hadd szabjam hozzá éltem.

3. Ha igéd hű tanítója az ige magvát hinti: Rád hallgatva, égi szódra, ó! taníts mélyen hinni. A törvény tanulására és jóság gyakorlására te gerjessz kedvet bennem.

4. Ó! add, hogy igéd ereje átjárja bűnös szívem és munkálja idejében az üdvöm, megtérésem! S ha járok már jó ösvényen, hadd fussak híven, serényen a kitűzött szent célig.

5. Így e szent nap nagy boldogság és áldás napja lészen és engem itt a mennyország hű gyermekévé tészen. S e próbaidő ha lejár, az örök élet, béke vár ott nálad égi Atyám.
</chapter>
<chapter name="340. Felséges Isten, mennynek földnek Ura" cat="" music="0" image="0">
1. Felséges Isten, mennynek földnek Ura, ki híveidnek vagy kegyes gyámola, nyavalyájukban vagy vigasztalója és megtartója.

2. A Te nagy napod és Te szent ünneped ma vagyon, Uram, a Te szent szombatod, mit hogy megüljünk, igen parancsoltad, mindennek hagytad.

3. Törvényed ellen nem akarunk élni, kedvedet Néked nem akarjuk szegni, aszerint inkább akarunk mind járni, s Néked engedni.

4. Csak segélj minket, gyarló fiaidat, hogy szentelhessük először magunkat, annak utána a Te szombatodat, szent ünnepedet.

5. Mert igen gyarló sáredények vagyunk, a gonoszságra hajlandóbbak vagyunk, csak Te vagy, uram, az ellen gyámolunk, erős támaszunk.

6. Tebenned bízunk, benned örvendezünk, néked könyörgünk, csak Téged imádunk, a Te nevedért légy kegyelmes nékünk, mi jó Istenünk.
</chapter>
<chapter name="341. Jézus Krisztus, szép fényes hajnal" cat="" music="0" image="0">
1. Jézus Krisztus, szép fényes hajnal, ki feltámadsz új világgal, és megáldasz minden jókkal:

2. Te vagy nékünk egy reménységünk, Isten előtt közbenjárónk, szép koronánk, ékességünk.

3. Világosítsd a mi szívünket: ismerhessünk meg tégedet; tanulhassuk szent igédet.

4. Az ördögnek csalárdságától, lelki s testi nyavalyától, őrizz hamis tudománytól.

5. Az Atyával és Szentlélekkel, hogy tégedet tiszta szívvel mindörökké áldjunk! Ámen.
</chapter>
<chapter name="342. Áldjátok Istent, megköszönve mindent" cat="" music="0" image="0">
1. Áldjátok Istent, megköszönve mindent; Végtelen hála, örömének szálljon. Égjen a szívünk égi szent oltáron, áldjátok Istent!

2. Ő adta éltünk, védelmet nyújt nékünk. Éjszaka őriz oltalmazó szárnya. Új napra ébreszt, békés boldogságra, áldjátok Istent!

3. Isteni védőnk, légy örökre vélünk! Éjjel és nappal életünket óvva. Őrködjék rajtunk jóságod szent karja; áldjátok Istent!

4. Isteni terved vezetése mellett csak igaz úton kegyelemben járjunk, s ne legyen ebben semmi akadályunk; áldjátok Istent!

5. Serkents a jóra, ügyeljünk szent szódra; adj erőt nékünk, hogy kövessünk téged, készséges szívvel szolgálhassunk néked; áldjátok Istent!

6. Adj nekünk hitet, engedelmességet; Add, hogy az intést elfogadja szívünk, s hűséggel, hittel szent művedért éljünk; Áldjátok Istent!

7. Úr Jézus, néped várja visszatérted! Ó! vezess minket dicső égi honba, hol hálaének örök szava mondja: Áldjátok Istent!
</chapter>
<chapter name="343. Jövel, drága szombatnap" cat="" music="0" image="0">
1. Jövel, drága szombatnap, Isten áldott ünnepe! Áraszd égi fényedet gyönge, fáradt lelkemre!

2. Boldog béke, nyugalom terjed szét a szívemben, míg e drága szent napon testem, lelkem megpihen.

3. E szent, boldog ünnepen öröm fénye sugároz, égbe száll a hő fohász a szent szombat Urához.

4. Isten adta áldott nap, üdítsd fel a lelkemet: Örök szombat öröme, töltsed be a szívemet!
</chapter>
<chapter name="344. Ó! áldott, szent szombat" cat="" music="0" image="0">
1. Ó! áldott, szent szombat, az Úrnak napja, a jöttödet lelkünk oly hőn óhajtja; Ha szépséges hajnalod pírját látom, már ujjong a szívem, s száll imádságom.

2. Hol angyali éneknek szép szava szól és vágyődő szíveknek oltáriról a hála és dicséret száll, ó! Uram, e hajlékba, lábadhoz visz az utam.

3. Ó! szombat, szent szombat, ó! béke napja, a menny ízét lelkünk most Tőled kapja, mert érzi a szívünk a tiszta gyönyört, mit nem nyújt a bűn és nem adhat a föld.
</chapter>
<chapter name="345. Szent szombat napja üdvözlégy!" cat="" music="0" image="0">
1. Szent szombat napja üdvözlégy! Szívembe tér a békesség, s ezen a drága ünnepen lélekben felemelkedem.

2. Nyugalom napja, szombat nap! Szívemnek áldást, enyhet adj! Lelkemen békéd lesz az Úr, hogyha az ige magva hull.

3. Nem hosszú már a vándorút, feledünk minden bajt és bút. Vár örök égi szombatunk, s Istennek zengve hódolunk.
</chapter>
<chapter name="346. Mi szent Atyánk, ki lakozol" cat="" music="0" image="0">
1. Mi szent Atyánk, ki lakozol mennyégben és uralkodol az egy istenségben, szent Fiaddal, Lelkeddel dicsőségben tiszteletel földön és a mennyégben.

2. Szenteltessék, Uram, a Te szent neved, dicsértessék mitőlünk, mert érdemled, hogy ez éjjel minket Te szent Felséged, kegyelmesen őrizett Istenséged.

3. A Sátánnak tőribe nem eresztél, sőt a Te szent angyaliddal őrzettél és álmunkból életben felköltöttél, lelki-testi veszélytől megmentettél.

4. Szent kezedbe ajánljuk mi lelkünket, mai nap is tápláljad mi testünket, védelmezzed, Uram, a mi éltünket, lelki-testi veszélytől ments meg minket.

5. Te vagy, Uram, egyedül mi Istenünk, mennyen, földön nincs nekünk több reményünk; Légy Te azért, Uram Isten, pásztorunk, szükségünkben táplálónk és oltalmunk.

6. Kegyelmeddel tartóztasd meg lelkünket, hogy bűnnel ne fertőztessük testünket; Világosítsd inkább sötét elménket, hogy megtartsuk, Uram, Te szent törvényed.

7. A Te Szentlelked minket ösvényidben, vezéreljen, Uram, szent törvényidben, ma és életünknek minden rendiben, hogy így hozzád juthassunk az egekben.
</chapter>
<chapter name="347. Örök élet reggele" cat="" music="0" image="0">
1. Örök élet reggele, fény a véghetetlen fényből, egy sugárt küldj ránk Te le, kik új napra ébredénk föld; Fényed lelkünk éjjelét űzze szét.

2. Jóságodnak harmata gyarló életünkre hulljon; Szívünk, mely kiszárada, vigaszodtól felviduljon; S híveid közt légy jelen szüntelen.

3. Szereteted ölje meg sok hitetlen büszkeségünk, s most, hogy újra itt a regg, ébredezzen tőle szívünk; Menjünk át az életen éberen.

4. Bűn ruháját vessük el a szövetség vére által, vétkeink fedezzük el Tőled nyert fehér ruhánkkal, hogy hitünk legyőzze majd mind a bajt.

5. Feltámadás reggele, hogyha majd Te ránk köszöntesz; Üdvösségünk hírnöke, új életre hogyha költesz, lelkünk e nagy kegyelmen örvendjen.

6. Vezess majd az égbe föld, irgalomnak napvilága; Könnyek gyászos völgyiből üdvösségnek szép honába, hol az üdv és béke majd egyre tart.
</chapter>
<chapter name="348. Alleluja, legszebb hajnal" cat="" music="0" image="0">
1. Alleluja, legszebb hajnal, szebb talán nem is lehet; Ma nincs nekem semmi gondom, mind letettem terhemet. A szent szombat öröme árad most a szívembe.

2. Égi fénnyel teljes szombat, lelkem boldog ünnepe; Égi béke áldott napja, árassz fényt a lelkemre. Örök élet öröme, költözzél a szívembe!

3. Isten nagy jóságát látva felüdül az én lelkem, mikor Atyám zsámolyánál meghajtom térdem, fejem. Így virradva reggelre öröm száll a szívembe.

4. Nyugodjatok földi gondok, mert ma másképp dolgozom. Erőm kell, hogy hálát mondjak, s Istenemben megnyugoszom; Nagy kegyelmét dicsérem, s ebben lelem tetszésem.

5. Istenemnek szent ügyében szorgoskodom szüntelen, és a mennynek boldogságát, ezer kincsét élvezem. Jézus minden igéje édes balzsam szívemre.

6. Áldd meg szolgád tanítását, ajakára te adj szót, üzeneted igéd által munkáld szívünkben a jót. Fogadd tőlünk szívesen, amint áldunk szüntelen.

7. Áldásoddal érjen véget, Urunk Isten, ez a nap; Bizonyságát adjad újra, hogy a szombat Ura vagy. Örök szombat békéje hívő szívünk reménye.
</chapter>
<chapter name="349. Én bensőm, csendesedj" cat="" music="0" image="0">
1. Én bensőm, csendesedj és nyugodj meg az Úrban; Ő adta kezdetben, s e nyugalomnap itt van. Szent szeretetben kell e napot töltenünk és Isten orcáját most buzgón keresnünk.

2. Ma öröm napja van, az Úr igéjét halljuk; Ez alkalmas idő, hogy nevét magasztaljuk! Ki ezt a szent napot szándékkal töri meg, az Isten gyermeke és híve nem lehet!

3. Hadd menjek én is el az Úrnak templomába! Ráhelyezem szívem az Úr szent oltárára. És megnyugodva most szent akaratában, csak azt mívelem én, mit üzen szavában.
</chapter>
<chapter name="350. Mennynek, földnek teremtője" cat="" music="0" image="0">
1. Mennynek, földnek teremtője, ó! szentséges Háromság, e világnak éltetője véghetetlen boldogság! Kinek erős, szent karja világunkat fenntartja.

2. Szívből mondok néked hálát, Uram, hogy az éjszakán óvó karod szent oltalmát terjesztetted védőn rám. Ellenségtől őriztél, engem híven megvédtél.

3. Múljék sűrű sötétséggel bűneimnek homálya, bús szívemet szent fényével lelked megvigasztalja: Jézus, szent sebeidben légyen én reménységem!

4. Hadd ébredjek lelkiképpen bűnömből most keltemkor, feddhetetlen új életben növekedjem mindenkor; Ítéleted nagy napját, várjam híven hajnalát.

5. Vezess engem szent igédben, s velem holtomig maradj, ma és egész életemben oltalmazó Uram vagy! Senki más Te kívüled nem segíthet engemet.

6. Testem, lelkem, egész valóm, elmém, javam és erőm legyenek, én hű Megváltóm, jó gyümölcsöt érlelőn Te gondviselésedben, Atyai kegyelmedben!

7. Szent angyalod küldd el, Atyám, legyen mindig mellettem, aki híven vigyáz reám, kísértésbe ne essem. Támassz fel új életre, Uram, vígy fel a mennybe!
</chapter>
<chapter name="351. Néked, mennyei Atyánk, hálát adunk" cat="" music="0" image="0">
1. Néked, mennyei Atyánk, hálát adunk, szent Fiaddal s Szent Lelkeddel imádunk.

2. Hogy minket e napon is megtartottál, lelki-testi eledellel tápláltál.

3. Bocsásd meg, kérünk, minden bűneinket, mikkel ma is megbántottunk Tégedet.

4. Ez éjszakának is sötétségében védelmezz minket minden gonosz ellen!

5. Őrizz a Sátán nagy csalárdságától és minden lelki-testi nyavalyától!

6. Áldd meg csendességgel nyugodalmunkat: Örömmel érjük felvirradásunkat!
</chapter>
<chapter name="352. Már újra száll az esthomály" cat="" music="0" image="0">
1. Már újra száll az esthomály és néped Téged együtt áld. Az esti ének száll feléd, visszhangzik tőle föld és ég!

2. A küzdő lélek itt kapott szívére áldott balzsamot; Most zsoltárt zeng és hő imát, s a szívét Néked adja át.

3. Sötéten jő az est, az éj, egyedül Nálad van csak fény... Bár alszik már a nagy világ: Te őrzöl minket, jó Atyánk!
</chapter>
<chapter name="353. Tekints szombatiskolánkra" cat="" music="0" image="0">
1. Tekints szombatiskolánkra, szent kegyelmed trónjáról! Néked, Atyánk, zeng a zsoltár, örömének hangja szól, néked, Atyánk, zeng a zsoltár, örömének hangja szól.

2. Engedelmes gyermekeid vágyunk lenni, jó Atyánk, szolgálunk és áldunk Téged, itt s az örökléten át; Szolgálunk és áldunk Téged, itt s az örökléten át.

3. Égi pásztor, vezess minket, Te vagy minden reményünk, vezess égi legelőkre és mi szívből dicsérünk; Vezess égi legelőkre és mi szívből dicsérünk.
</chapter>
<chapter name="354. Úr Isten, kérünk Tégedet" cat="" music="0" image="0">
1. Úr Isten, kérünk Tégedet: Keresztelj és moss meg minket és tisztíts meg kegyesen; A Krisztusnak szent vérével nagy bűneinket töröld el Szentlelked erejében. Amit e szent fürdő jegyez, mindent mibennünk megszerezz: Végy körül szerelmeddel, hogy a Te szövetségedben megmaradjunk mindvégiglen minden mi gyermekinkkel.
</chapter>
<chapter name="355. Áldjad, én lelkem, felséges Uradat" cat="" music="0" image="0">
1. Áldjad, én lelkem, felséges Uradat, dicséretére emeld fel szavadat, jóvoltát hirdesd lelki örömmel! Terólad, Uram, csak rólad éneklek, mindenek felett Tégedet szeretlek, mert voltál hozzám nagy kegyelemmel.

2. A keresztségnek külső fürdőjével, mint kegyelmednek bizonyos jelével, megmosád gyenge s erőtlen testem; Így szent házadban engem béavattál, a pogányoktól híven elszakasztál, hogy én azt többé ne is keressem.

3. Bízzál hát, lelkem, a te Istenedben, ki Atyáddá lett még gyengeségedben! Mint a vízzel megmosá testedet, úgy szent Fiának drága érdemével, azzal érdemlett áldott Szentlelkével bűneidből megtisztít tégedet.

4. Tehozzád is, csak Tehozzád emelem szívemet, ó! nagy jóság és kegyelem; Üdvösségemet tetőled várom. Ne hagyj el engem, ha Istenem lettél, végezd el a jót, amit elkezdettél, ó! én Uram, Atyám és kővárom!
</chapter>
<chapter name="356. Mily boldog nap, most tudom én" cat="" music="0" image="0">
1. Mily boldog nap, most tudom én, hogy elfogadtál Jézusom! Ma árad rám az égi fény, mert lelkem néked átadom.

Refrén: Boldog nap, áldott nap, elvetted Jézus, bűnömet. Imádlak, üdvöm, Krisztusom, új ének kél az ajkamon; boldog nap, áldott nap, elvetted Jézus, bűnömet!

2. Megújult már az életem, mert Jézus művelt új csodát; Most vére üdvöm, érdemem, és híven vallom szent szavát.

3. A szívem végre megpihen a Bárány Jézus kebelén; nem hagyom el Őt sohasem, és mindig véle járok én.

4. Tanúja ím a föld, az ég, hogy áldva Isten kegyelmét megfogom Jézus szent kezét, mert benne üdvöm elnyerém!

5. Ha majd a menny a földre száll, köszöntlek téged örök hon, ott készít Jézus most nekem helyet a jobbján, jól tudom.
</chapter>
<chapter name="357. Úr Jézus, üdvösség fejedelme" cat="" music="0" image="0">
1. Úr Jézus, üdvösség fejedelme, én életemnek hű segedelme, megtérek hozzád hálaadással, szent neved áldom énekmondással, emlékezeted elrejtem szívemben, Rólad éneklek egész életemben.

2. Mert gyarló voltom bűnben eredett, de nagy kegyelmed rám kiterjedett: Istenem voltál kezdettől fogva, nem hagytad a bűnt, hogy tartson fogva, sőt a világtól engem elszakasztál, szent szerelmedből magadnak választál.

3. Eljegyzél kegyelmed pecsétjével, a keresztségnek drága vizével, zászlód alá a nevem beírtad, néped közé szolgád befogadtad, erőtlenségem lelked segítette, házad javait velem éreztette.

4. Testtől születtem s merő test voltam, bűnöm sírjában szinte megholtam, ámde szent véred drága hullása lőn én lelkemnek megtisztulása, újjászült Lelked hathatós voltával, felékesített égi koronával.

5. Hát világ, test, bűn, tőlem távozzál, bennem nincs részed, bármit okozzál! Uram pecsétjét én reám vettem, szent kegyelméből tagjává lettem, fejedelmemnek csak Őtet ismérem, igéje s Lelke lesz holtig vezérem.

6. Téged is kérlek, ó! áldott Lélek, vezess a jóban, amíglen élek, hogy a bűnöknek épen meghaljak, szent életet kövessek és valljak, hogy az én Uram engem megkedveljen és végre bennem öröme beteljen.
</chapter>
<chapter name="358. Nevedre vettem keresztséget" cat="" music="0" image="0">
1. Nevedre vettem keresztséget, ó! isteni Szentháromság! Megszentelt néped tagja lettem, és várom Krisztus országát. Krisztussal eltemettettem, s Lélektől újjá születtem.

2. Te gyermekednek szólítsz engem és örökösnek, jó Atyám. Jézusom, drága véred árán, most én is élek igazán! Szentlélek Isten, legfőbb jóm, Te vagy az én vigasztalóm!

3. Átadom néked, Uram, újból, a lelkemet és szívemet. Te őrizz, segíts, vezess híven az igaz hitben engemet, hogy én így teljes éltemben, csak akaratodat tegyem.

4. Adj erőt, hogy e szövetséget, megtartsam mindig igazán; Ó tarts meg örök szerelmedben, míg végső órám itt lejár, hogy éltem delén, alkonyán áldjalak Téged, jó Atyám!
</chapter>
<chapter name="359. Jézus, általad lettem Tenéked" cat="" music="0" image="0">
1. Jézus, általad lettem Tenéked tulajdonoddá, s hogy megkeresztelkedtem, úgy lettem tanítványoddá. Add, magam úgy viselhessem, hogy méltán így neveztessem.

2. Add, gyakran keresztségem figyelemmel megvizsgálnom, legfőbb gyönyörűségem e szövetségben találnom; Életemet ahhoz szabjam, amit néked ott fogadtam.

3. Jézus add, hogy példádat mindig hűséggel kövessem, s mint híved, e világot bűnnel együtt én megvessem; Így ha eljő is halálom, életem nálad találom.
</chapter>
<chapter name="360. Az Üdvözítő hív a közös asztalhoz" cat="" music="0" image="0">
1. Az Üdvözítő hív a közös asztalhoz: hogy halálának emlékét most vegyük magunkhoz.

2. A kenyér és a bor csak két szent emlékkép és hitünk által értjük meg e jegyek erejét.

3. A bort és kenyeret ha hittel vesszük át, az egység lelkét nyerjük el e két szent jegyen át.

4. Már fogyni kezd az éj, a Bárány Jézus jön: mint választottak ott leszünk az égi mennyegzőn!
</chapter>
<chapter name="361. Jézusom, megtört testednek jelképe" cat="" music="0" image="0">
1. Jézusom, megtört testednek jelképe ez a szent kenyér; És ez a bor is jelképe vérednek, mely folyt bűnünkért.

2. Azt jelzi híven vacsoránk: mindnyájan Véled egy vagyunk, szent véred értünk ontatott, általa hozzád tartozunk.

3. Kincsünk a boldog reménység, hogy egykor eljössz érettünk, s otthonunk lesz a mennyekben, hol veled együtt lehetünk.
</chapter>
<chapter name="362. Készítsd magad, kedves lélek" cat="" music="0" image="0">
1. Készítsd magad, kedves lélek, hagyd a bűnt, a sötétséget, jöjj a fényes napvilágra, vágyódj lelki méltóságra! Nézd, ma üdvözítő Urad égi asztalához hívat! Ő, ki földet, mennyet éltet, kész most találkozni véled.

2. Ó! mint óhajt Téged lelkem, Jézus, üdvöm, én szerelmem! Égő szívem Téged áhít, égi manna után vágyik. Nagy a lelkem szomjúsága, életvíznek árját várja. Bor és kenyér szent jegyében, Uram, egyesüljél vélem!

3. Boldog öröm most a részem, Véle megtelt szívem, lelkem: Vajon szent vacsorád titka szemem ennyire megnyitja, hogy most tisztán látom, értem Isten dolgait egészen; Fölmérheti-é az ember Isten titkát értelemmel?

4. Jézus, napja életemnek, Jézus, fénye örömömnek, Jézus, szívem minden vágya, lelkem éltető világa! Hittel lábad elé omlok, ha a szent jegyekhez nyúlok; Add, hogy benne üdvöm leljem, neved dicséretét zengjem!

5. Uram Jézus, szeretetből értünk jöttél az egekből, drága élted adtad értünk, hogy a bűntől óvjad lelkünk. Bús keresztünket Te hordtad, értünk véredet ontottad: Add, hogy tieid lehessünk, s rólad híven emlékezzünk!

6. Égi szeretet tengere: Jézus, élet eledele, bűnbánatot adj e perchez, méltón nyúlni kenyeredhez! Add, e lelki eledelben nagy szerelmedet érezzem; Áldj meg vendégedül engem, mind a földön, mind a mennyben!
</chapter>
<chapter name="363. Örülj szívem, vígadj lelkem" cat="" music="0" image="0">
1. Örülj szívem, vígadj lelkem, ékességed lett a hit. Vacsorához mégy Jézushoz, hivatalos vagy te itt.

2. Ha bűnödért halálos bért érdemeltél lelkedre. E szent asztal megvigasztal s válik üdvösségedre.

3. Ez örömben, reménységben, Jézus ma hozzád jövök. Asztalodnál lábam megáll: testem, lelkem újítsd meg.

4. Tisztogass meg, bűnből moss meg, kegyelmedből Istenem. Úgy a Sátán lelkem kárán nem örül, nem árt nekem.

5. Csakhogy immár bűntől elválj, s légy hűséggel Jézushoz. Halálával, váltságával minden bűnből feloldoz.

6. Hát jöjjetek, bűnös lelkek, orvosságot kik vártok! Jézus lelke, szent kegyelme kiárad ma reátok.
</chapter>
<chapter name="364. Lelkem siet hozzád menni" cat="" music="0" image="0">
1. Lelkem siet hozzád menni, ámbár gyenge ereje, kíván asztalodról enni, ó! életnek kútfeje! Hogy megelégülhessen, s benned része lehessen.

2. Kedveld, Uram, kegyességét a Te szegény szolgádnak, éreztessed édességét elkészült vacsorádnak, hogy véled egyesüljön, s lelke benned örüljön.
</chapter>
<chapter name="365. A nap immár felvirradván" cat="" music="0" image="0">
1. A nap immár felvirradván, kérjük az Istent mindnyájan, hogy ezen az egész napon bűntől minket oltalmazzon.

2. Nyelvünket megtartóztassa és a bűnre ne bocsássa, szemeinket betakarja, gonoszra nézni ne hagyja.

3. Szíveink tiszták legyenek, gonosz bűnt be ne vegyenek; Kevélységet gyűlöljenek, dobzódást ne szeressenek!

4. Hogy, mikor a nap elnyugszik és az éj bealkonyodik, mi egészen tiszták legyünk és Őtet vígan dicsérjük.

5. Dicséret légyen Atyának és egyetlenegy Fiának és a mi Vigasztalónknak, kitől minden jók származnak.
</chapter>
<chapter name="366. Minden munkám, hitharcom" cat="" music="0" image="0">
1. Minden munkám, hitharcom Jézusommal kezdem, megsegít Ő, jól tudom, tanácsával engem. Szent nevével ébredek, szent nevével alszom; Jézus vezet engemet, míg bevégzem harcom.

2. Kora reggel ajkamon Jézus neve csendül, minden utam ráhagyom, erőm meg nem rendül. Reggel, este, éjszaka Jézus menedékem: Bármi bajom támadna, soha nem kell félnem!

3. Hogyha Jézus van velem, semmi rossz nem érhet! Megvéd minden baj ellen: Senkitől sem félek! Bizodalmam benne van, erejében bízom, erős karja oltalmam, megvéd, tudom, bizton.

4. Hogyha minden dolgomat Jézusommal kezdem, bántó, kínző gondolat nem gyötri a lelkem. Öröm, béke, boldogság lesz az osztályrészem, s végül életkoronát ád a mennyben nékem.

5. Minden dolgom, Jézusom, szent kezedbe tettem, Te őrködjél sorsomon egész életemben. Uram, minden dolgomat Te nevedben kezdem: Add reám áldásodat mindörökké. Ámen!
</chapter>
<chapter name="367. Drága hajnal, üdvözöllek!" cat="" music="0" image="0">
1. Drága hajnal, üdvözöllek! Isten napja, ébredj föl! Elszáll minden földi bánat, mikor fényed előtör! Hegyek csúcsa verőfényben, égi fényben tündököl, virág szirma arra oktat: Hívő szívvel nézz csak föl, hívő szívvel nézz csak föl!

2. Miért aggodalmaskodnál? Hisz az Üdvözítő él! Élted szent kezébe vette, bízzál Benne és ne félj! Öröm, vígság, gond és bánat: Minden jó, ha Tőle jő! Híven bízzad Rá az élted: Örök honra tart meg Ő, örök honra tart meg Ő!

3. Sötét éjnek harca után áldott hajnal vár reánk! Bánatunknak nehéz útján megvigasztal jó Atyánk. Jézus lesz világosságunk, öröklétünk, örömünk; Zengjünk Néki örömzsoltárt, áldjuk drága Mesterünk, áldjuk drága Mesterünk!
</chapter>
<chapter name="368. Ó! ébredj s mondjad, szívem" cat="" music="0" image="0">
1. Ó! ébredj s mondjad, szívem: Vedd hálám, áldott Isten, mert adsz Te nékem mindent, mi bajtól, vésztől megment!

2. Az éjszakának árnyi mind jöttek meggyötörni, de hű kezed vigyázott és oltalmában tartott.

3. Te bátorítál engem, ó! felséges nagy Isten, mondván: csak bennem bízzál, ha éj sötétje leszáll.

4. Én hittem szent igédnek, s ím vége már az éjnek; Most látom napvilágod, mert áldott Lelked óvott.

5. Ki áldozatot kívánsz és illattételt elvársz, az éneklésem vedd hát s én szívem hő fohászát!

6. Ó! nem veted te azt meg, mert Jézus Krisztus érted, hogy áldozatot, jobbat a szívem nem is hozhat.

7. A jót Te kezdted benne, ó! kérlek, tarts meg engem és angyaloddal védjed, ki bízik s hódol néked.

8. Én teljes életemben hogy semmi baj ne érjen, Te oktass bölcs tanáccsal, ó! Isten, szent szavaddal.
</chapter>
<chapter name="369. Csöndesen száll feléd" cat="" music="0" image="0">
1. Csöndesen száll feléd dicsérő énekünk, midőn e napnak reggelén ím Hozzád esdeklünk.

2. Míg üde szirmokon csillog a harmatcsepp, az újabb napra adj erőt, ó! küldd el Lelkedet!

3. Az élet harcterén új küzdelmünk előtt csak Tőled várjuk védelmünk, csak Tőled az erőt!

4. Új élet hajnalán, Golgota szent hegyén nagy győzedelmet nyert Fiad, megdicsőíttetvén!

5. Hallgasd meg hő imánk, lásd, hitünk gyönge még; Szent Fiad áldott győzelme az élet s üdvösség!
</chapter>
<chapter name="370. Adjunk hálát a nagy Úr Istennek" cat="" music="0" image="0">
1. Adjunk hálát a nagy Úr Istennek, Urunk Jézus Krisztusnak, Atyánknak, mennynek, földnek szent teremtőjének, mindeneknek gondviselőjének.

2. Hála legyen Teneked, Úr Isten, hogy az éjjel minket egészségben megtartottál és jó békességben megőriztél minden gonosz ellen.

3. Kérünk Téged, mennyei szent Atyánk, hogy e nap is viselj gondot reánk, szent szemeid vigyázzanak reánk, hogy ne szálljon veszedelem reánk.

4. Áldott Isten, légy mindenkor velünk, távozzék el minden gonosz tőlünk, az igaz hit nevekedjék bennünk, a gyümölcse termő legyen köztünk.

5. Legyen néked dicsőség, Úr Isten, Ki lakozol égi fényességben; Tarts meg minket az egy igaz hitben, áldott légy most és örökké. Ámen.
</chapter>
<chapter name="371. Új mindennap a szeretet" cat="" music="0" image="0">
1. Új mindennap a szeretet és áldásával melenget. A nyugodalmas éj után Te felébresztesz, jó Atyám.

2. Új mindennap a kegyelem és boldogítja életem, mert megbocsát, mert áraszt fényt, s így ébreszt bennem új reményt.

3. A mindennapi harc alatt én érzem: mindig velem vagy! A szívem, lelkem, életem ím dicsér Téged, Istenem!

4. Már minden rosszat elvetek, hogy közeledben lehessek, hogy hozzád vigyem lelkemet, naponként Hozzád közelebb!

5. A szereteted, jó Atyám, úgy árad éjjel-nappal rám, ó! add, hogy minden új napon a jelenléted megtartson.
</chapter>
<chapter name="372. Lelked mélyén Jézus hangja szól" cat="" music="0" image="0">
1. Lelked mélyén Jézus hangja szól hozzád: "Itt az este, drága gyermek, mondj imát!"

2. Égi Atyánk, adj erőt, hogy jók legyünk; Megbocsátván, feledd el, ha vétkeztünk!

3. Téged áldunk minden boldog óráért. Hála néked, Urunk, minden áldásért!

4. Csak Te őrizd éjjel-nappal éetünk! Add, hogy reggel Téged áldva ébredjünk!

5. Gyönge hangú halk imánkat hallgasd meg; Tartsd felettünk szeretettel szent kezed!

6. Óvjad áldott kegyelmeddel szívünket; Add, hogy apró fények legyünk melletted!
</chapter>
<chapter name="373. Jézus Krisztus, szentek reménye" cat="" music="0" image="0">
1. Jézus Krisztus, szentek reménye, híveid gondviselője, benned bízók szent Istene!

2. Áldattassék, Uram, szent neved, mindenektől istenséged, mitőlünk is azt érdemled.

3. Kárhozattól ma is lelkünket és veszélytől mi testünket, megtartottad életünket.

4. Ételünket és italunkat megadtad és munkáinkat, megáldottad dolgainkat.

5. Ez éjjel is mi életünket, Istenünk, a mi lelkünket, ajánljuk néked testünket.

6. Parancsoljad szent angyalidnak, hogy azok tábort járjanak, mi mellettünk vigyázzanak.

7. A sötétségnek fejedelme, lelkünk, testünk ellensége: Ne ártson ördög serege.

8. Jézus Krisztus, igazság napja: Ez éjszakában csillaga, légy lelkünk fényes hajnala!

9. Uram, virrassz fel egészségben, lelki-testi békességben, hogy reggel Téged örömben

10. Dicsérhessünk Te szent Atyáddal és a Szentlélek Istennel tisztelhessünk teljes szívvel.
</chapter>
<chapter name="374. Mily szép az alkonyi óra" cat="" music="0" image="0">
1. Mily szép az alkonyi óra, ha csöndesen száll az est, ha lágyan, szívéből szólva sok kismadár dalba kezd, sok kismadár dalba kezd, sok kismadár dalba kezd.

2. Ó, nincs a virágnak hangja, és nem susog, mint a lomb, de kelyhét föld felé hajtva, a kis virág hálát mond, a kis virág hálát mond, a kis virág hálát mond.

3. Most ének zendül a földön, és harsogva árad szét, mint szél száll hegyen és völgyön, szent hálaszót zeng az ég, szent hálaszót zeng az ég, szent hálaszót zeng az ég.

4. Az Istent dicséri minden, és csöndben mond estimát, hogy ezzel téged is intsen: az Úr nevét áldva áldd, az Úr nevét áldva áldd, az Úr nevét áldva áldd!
</chapter>
<chapter name="375. Krisztus, ki vagy nap és világ" cat="" music="0" image="0">
1. Krisztus, ki vagy nap és világ, minket sötétségben ne hagyj! Igaz világosság te vagy, kárhozatra mennünk ne hagyj!

2. Téged kérünk, szent Úr Isten: Oltalmazz minket ez éjen; nyugodalmunk benned légyen, a mi lelkünk el ne vesszen!

3. Nehéz álom el ne nyomjon, az ellenség meg ne csaljon; testünk hozzá ne hajoljon, és haragodba ne hozzon!

4. Mi szemeink ha alusznak, szíveink rád vigyázzanak; Hatalmadnak szent ereje légyen híveknek őrzője!

5. Úr Isten, hozzád kiáltunk: Gondviselőnk, légy oltalmunk! Őrizz meg ellenséginktől, lelki-testi ínségektől!

6. Parancsoljad angyalidnak, hogy mireánk vigyázzanak; a mi gonosz ellenségünk messze, távol járjon tőlünk!

7. Emlékezzél meg mirólunk: Jól tudod, mily gyarlók vagyunk; Kiket megváltál véreddel: Úr Jézus, kérünk, ne hagyj el!

8. Dicsőség légyen Atyának, Ő szent Fiának, Krisztusnak, Szentlélekkel egyetemben, örökkön-örökké! Ámen.
</chapter>
<chapter name="376. Fölkelt immár a szép hold" cat="" music="0" image="0">
1. Fölkelt immár a szép hold, a csillagezres égbolt oly tisztán tündököl; Az erdő áll sötéten, s fehér köd künn a réten csodásan száll a légbe föl.

2. Mély csend borult a földre, s mit alkony leple föd be, meghitten integet; Mint nyájas, tiszta hajlék, hol nappalodnak terhét kialhatod, feledheted.

3. Nem látod-é a holdat? Fél arca int, mosolyg csak, pedig kerek, egész. Van sok, mit itt az ember nem lát jól földi szemmel és oktalan nevetni kész.

4. Mint gyenge, földi férgek, kik bűn útjára tértek, mi nem sokat tudunk; Sok csalfa képet űzünk, sok furfangot kifőzünk, s a céltól csak messzebb jutunk.

5. Ó! add, üdvöd keressük, ne a mulandót lessük, ne kössön fénye meg; Hagyj egyszerűvé válni s előtted élni, járni, mint vidám, boldog gyermekek.

6. Ha jő a végső óra, fordítsd a kínt is jóra és adj szelíd halált; Ha innen elvezetsz Te, ó! hadd jutunk egedbe, Úr Istenünk és jó Atyánk!

7. Pihenjünk le mind szépen az Isten szent nevében, hűs van, lement a nap. Bocsásd meg bűneinket, pihenni engedj minket, s betegnek enyhet, álmot adj!
</chapter>
<chapter name="377. Már nyugosznak a völgyek" cat="" music="0" image="0">
1. Már nyugosznak a völgyek, az erdők s minden földek, már alszik a világ, de amíg eljő az álom, a szívemet kitárom, s az Úrhoz küldök hő imát.

2. Ó! nap, hová tűntél el, hová űzött az éjjel, mely harcban áll veled? Te nem ragyogsz az égen, de más napom van nékem: Betölti Jézus szívemet.

3. Már rám borul az éjjel, de biztatnak reménnyel ott fenn a csillagok, hogy engem is a mennybe felvisz az Úr kegyelme, ha a földtől megválhatok.

4. A test nyugalmat áhít és leveti ruháit, halandóság jelét, ezt levetem, Krisztusom rám új ruhát ad, tudom: a dicsőségnek köntösét.

5. Ti fáradt tagok, mostan tegyétek le nyugodtan a napnak terheit, vigadj, szívem, te is majd, levetheted a bút, bajt s a bűn tehét, mely keserít.

6. Már álom jő szememre; ki vigyáz életemre, ha most elszunnyadok? Izráel őrizője lesz házamnak védője, nem érhetnek károk, bajok.

7. Te légy, Jézus, oltalmam, nálad lesz jó jutalmam, hű szárnyaid alatt. Te vigyázz csak, Uram, rám, nem árt akkor a Sátán, testem, lelkem békén marad.

8. Ti is távol s közelben, akik szerettek engem, békén pihenjetek; A sötét éjszakába' az Úr világossága őrködjék hűn fölöttetek.
</chapter>
<chapter name="378. Fáradt vagyok, lenyugszom" cat="" music="0" image="0">
1. Fáradt vagyok, lenyugszom, álmos szemem lehunyom. A Te szemed, jó Atyám, vigyázzon az éjjel rám.

2. Ami rosszat ma tettem, bocsássad meg, Istenem, Jézus vére s kegyelmed törölje el vétkemet.

3. szeretteim, Istenem, nyugodjanak kezedben. Minden ember: kicsi, nagy, érezze, hogy vele vagy!

4. Beteg szívnek enyhet adj, aki sír, azt vigasztald. Őrizz engem, jó Atyám; Sötét éjjel vigyázz rám.
</chapter>
<chapter name="379. E nap is immár véget ért" cat="" music="0" image="0">
1. E nap is immár véget ért, már száll az esthomály és minden nyugovóra tért, én lelkem, aludjál!

2. Csak Te nem alszol, Istenem, mert nálad nincsen éj; A szemed áthat mindenen, Te vagy az örök fény!

3. Úr Isten, gondolj énreám e sötét éjjelen, hadd őrizzen ez éjszakán az örök kegyelem!

4. Így nyugovóra térhetek és békén elalszom, mert Isten őriz engemet, nincs miért búsulnom.
</chapter>
<chapter name="380. Elpihent már a napsugár" cat="" music="0" image="0">
1. Elpihent már a napsugár, sötétlő éjjel árnya száll; Világos mégis éjszakánk: Jézusunk fénye árad ránk.

2. Köszönjük néked, Istenünk, hogy ma is óvtad életünk, angyalok által hordoztál, nem ért így minket semmi kár.

3. Amit csak tettünk ellened, bocsásd meg minden vétkünket, s ne ródd fel bűnül lelkünknek: Nyugalmat adj a testünknek.

4. Fölöttünk fénylő csillagok, őriznek égi angyalok, Sátántól, bűntől, bánattól védjél meg, Isten, mindenkor!
</chapter>
<chapter name="381. Légy velem, Jézus, alkony idején" cat="" music="0" image="0">
1. Légy velem, Jézus, alkony idején, jön már az éjjel, egyre fogy a fény! És mikor érzem, mindenki elhagy, új erőt nyújt az, hogy Te velem vagy.

2. Csak röpke szellő ez a földi lét, gond veszi át a vidám zaj helyét. Csak pusztulást és romlást lát szemem, változhatatlan Jézus, légy velem!

3. Nélküled, Jézus, én nem élhetek, hogy győzném le a kísértéseket? Kísérsz Te engem, fogván a kezem, napfényben, sötétben Te jársz velem.

4. Szent karod védi gyönge lelkemet, könnyemet törli gyógyító kezed. Nem árthat nékem bűn és sírverem, győzök, ha mindvégig fogod kezem.
</chapter>
<chapter name="382. Ím vége már az évnek" cat="" music="0" image="0">
1. Ím vége már az évnek, most nyugodj meg szívem: A lelkem minden titkát az Úr elé viszem, a szívem sebét, terhét, a lelkem bánatát, s a bánatomnak könnyét, mit csak az Isten lát.

2. Ó! miért volt annyi bánat és oly kevés öröm? Ó! miért szállt annyi sóhaj és miért folyt könnyözön? Ó! mennyi, mennyi szégyen és mennyi kudarc ért; A siker oly kevés volt; Ó! mondd, szívem, miért?

3. Hogy soha ne feledjük: Itt nincs örök hazánk! Hisz béke, örök otthon a mennyben vár reánk! S ki Isten útját járva itt újjászületett, a feltámadás napján kap örök életet.

4. Hogy biztonságban járjak, csak Jézust nézhetem; De más vágyam most nincs is, hisz Ő az életem. A küzdés útján végig csak érte ég lelkem, s a sír sötétjén túlra majd hozzá visz hitem.

5. Ó! segíts át az élten, mi örök Istenünk, az utat Te mutasd meg és fogd gyenge kezünk. S ha néha szenvedünk is, mert utunk rögös itt, ó! adjad szent békédet, mely mindig boldogít.
</chapter>
<chapter name="383. Lelkünk, testünk teremtője" cat="" music="0" image="0">
1. Lelkünk, testünk teremtője és kegyes gondviselője, imádjuk jóságodat és irgalmasságodat, hogy minden elfolyt dőben, közelebb ez esztendőnkben a Te kezed befedezett, gonoszoktól védelmezett.

2. Szent igédet hirdettetted, mi lelkünket legeltetted, adtál jó békességet, a jóra tehetséget; Ételt, italt, ruhát adtál, egészséget szolgáltattál és az esztendő végére, juttattál várt estéjére.

3. Uram, a Te kegyelmednek és hű gondviselésednek ily sok ajándékiért, drága adományiért teljes szívünkből, lelkünkből és minden tehetségünkből áldjuk Te istenségedet, nyújtsad erre kegyelmedet.

4. Jézus szent áldozatjáért és érdemes haláláért töröld el bűneinket és minden vétkeinket, melyeket eltölt időnkben, közelebb ez esztendőnkben, cselekedtünk és gondoltunk, vétkes nyelvünkkel szólottunk.

5. Urunk, újítsd meg szívünket, világosítsd értelmünket, adj a jóra kegyelmet, vezérlő segedelmet, hogy új életet élhessünk, végre Tehozzád mehessünk, szent Felségednek elébe, a boldogok seregébe.
</chapter>
<chapter name="384. Ez esztendőt áldással" cat="" music="0" image="0">
1. Ez esztendőt áldással, ez esztendőt áldással koronázd meg, Úr Isten, hogy víg hálaadással, hogy víg hálaadással dicsérje neved minden. Tetőled jőnek kedves napjai az időnek; Nyújts hát, kérünk, bőséget kezeddel, tőlünk a békességet ne vedd el; De midőn megtartod testünket, ne hagyd el lelkünket!
</chapter>
<chapter name="385. Elmúlt már az óesztendő" cat="" music="0" image="0">
1. Elmúlt már az óesztendő, Te vagy, uram, dicsérendő, hogy a múlt sok ínségében megtartottál kegyelmedben.

2. Fiú Isten, kérünk Téged, Te óvjál kegyesen minket, a Te anyaszentegyházad továbbra is oltalmazzad.

3. Ne vond meg tőlünk igédet, mi lelki eledelünket; A tévelygéstől, bálványtól, Te őrízz minden gonosztól.

4. Add, hogy a bűntől elálljunk, szent s jámbor élethez fogjunk; Ne említsd régi bűnünket, de adj áldott esztendőket.

5. Jó keresztyénként élhessünk, Tebenned megpihenhessünk, s ha örömben feltámadunk, Veled örökké lakozzunk.

6. Örökké Téged így áldunk, az angyalokkal imádunk, hitünket, Jézus, erősítsd, nevedet bennünk dicsőítsd!
</chapter>
<chapter name="386. Vajon fenn a fény honában" cat="" music="0" image="0">
1. Vajon fenn a fény honában látjuk-é majd ott egymást? Hol már gond és bánat nincsen, lesz-e víg találkozás?

Refrén: Szól az Úr, szól az Úr: "Drága népem együtt lészen, fényes égi trónomnál újra együtt lesz a nyáj!"

2. Vajon egykor fenn a trónnál Isten minden gyermekét látjuk-é, ha Jézus Krisztus győztes kézzel int felénk?

3. Látjuk-é az égi város drága, csillogó falát? Látjuk-é majd építőjét, Jézust, s áldott orcáját?

4. Halljuk-é az égi kórust, angyalének szent szavát? Zengjük-é ott majd az Úrnak, hálazsoltár szózatát?

5. Kit e földön úgy szerettünk, látjuk-é majd újra ott? Ó! hogy vágyik erre szívünk; Hisszük azt, hogy megadod!
</chapter>
<chapter name="387. Áldás kísérjen az úton" cat="" music="0" image="0">
Áldás kísérjen az úton, az Úr kegyelme tartsa számon és óvja minden lépéstek. Jézus Krisztus vezéreljen, a viharban meg napsütésben és béke legyen veletek! Az Úrban éljetek és mentek legyetek tévelygéstől. Az Úr Istent keressétek, hő imádságban egymásért!
</chapter>
<chapter name="388. Istene földnek, égnek" cat="" music="0" image="0">
1. Istene földnek, égnek, most színed elé lépett két hívő gyermeked. Ó! áldd és tartsd meg őket, kik áldást kérni jöttek, hogy elnyerjék szent tetszésed.

2. Add, hogy e perctől kezdve járjanak kéz a kézbe', szent szövetségedben és szeretetben élve, majd egymást óva védve éljenek együtt hűségben.

3. Ím most előtted állnak és áldásodra várnak, Ó! áldd meg frigyüket, hadd érezhessék, kérünk, hogy itt vagy együtt vélük, Ó! vezesd minden léptüket.

4. Ó! add, hogy minden percben mi tiszta szeretetben kövessük lábnyomod és alázattal kérünk, kik jót téve is vétünk, hogy adjad reánk áldásod.
</chapter>
<chapter name="389. Áldás szálljon most e frigyre" cat="" music="0" image="0">
1. Áldás szálljon most e frigyre és béke lelke minden szívbe, mely tartson egész élten át! Hogyha néha üröm cseppje az öröm közé keveredne: Az Úr majd mindent jóra vált. Most Őrá nézzetek, mert híven elvezet örök honba! Bízzatok hát, megvéd és áld és veletek lesz mindenkor!

2. Urunk Isten, esdve kérünk, a közös úton Te légy vélünk és áldd meg minden léptünket! Most rád bízzuk minden gondunk és boldog szívvel hálát mondunk, hogy irányítod életünket. Ó! légy az örömünk és égi örökünk; Vezess üdvre! Ha vélünk vagy, erőnk Te vagy és égi honba juthatunk.
</chapter>
<chapter name="390. Jer temessük el a testet" cat="" music="0" image="0">
1. Jer temessük el a testet, melyről kétségünk nem lehet, hogy az ítéletnek napján fel fog támadni igazán!

2. Porból való eredete, azért porrá kell lennie, de majd feltámad a sírból, mihelyt az Úrnak szava szól.

3. Jer, hagyjuk itt őt aludni, Krisztus Jézusban nyugodni és mi szüntelen vigyázzunk, mert nékünk is meg kell halnunk.

4. Úr Krisztusunk dicsértessék, örökké magasztaltassék egyetemben az Atyával és Szentlélek Úr Istennel!
</chapter>
<chapter name="391. Minden ember csak halandó" cat="" music="0" image="0">
1. Minden ember csak halandó, minden test, mint fű, virág; Itt ami van, mind romlandó és elmúlik e világ. Porrá kell e testnek lenni, hogyha el akarja venni az örök dicsőséget, melyet Isten készített.

2. Azért e testi életem, ha jön a sír éjjele, bátran s örömmel letészem, semmit sem vesztek vele; Mert a Krisztus drága vére utat nyit egy dicsőbb létre; A halálban biztatóm Jézus, az én Megváltóm.

3. Égi város, Jeruzsálem, ó! mint fénylik, tündöklik, templomának mély csendjében örömének hallatszik. Mennyi szépség, mennyi öröm, új nap virrad majd a földön: üdvöt hozó drága nap, melyre nem jön alkonyat!

4. Boldog, lelki látomásban láttam ezt a szép napot; Nemsokára üdvruhámban Uram előtt állhatok. Koronát ad Jézus nékem, üdvösség lesz ott a részem, örök béke vár reám Üdvözítőm oldalán.
</chapter>
<chapter name="392. Béke veled!" cat="" music="0" image="0">
1. Béke veled! Most aludj csak csendben, sírod felett a csöndesség lengjen; Áldott legyen és nyugalmas álmod, véled legyen, ki védett és áldott, béke veled!

2. Béke veled! Ki hű voltál hitben, s elvégezted a munkádat híven; Megnyugodtál a jajtól és könnytől, mentes vagy már a kín keresztjétől. Béke veled!

3. Béke veled! Míg eljön a hajnal, s látunk téged, kit szólít az angyal: Feltámadunk, e szent remény éltet, s találkozunk nagy örömben véled. Béke veled!
</chapter>
<chapter name="393. Nyugodjál békén, fáradt szív" cat="" music="0" image="0">
1. Nyugodjál békén, fáradt szív, míg Jézus hangja újra hív; Nyugalom vár és pihenés, nem gyötör itt a szenvedés.

2. Nyugodjál békén odalent, míg Jézus érted eljövend; Sírodig híven elkísért a boldogító reménység.

3. Nyugodjál békén Istenben, feltámadsz áldott örömben; Nem bánt majd gond és félelem, ha Üdvözítőd megjelen.

4. Nyugodjál békén, fáradt szív, míg Isten harsonája hív; Feletted zeng majd szent szava: Áldott, hű szolgám, jöjj haza!
</chapter>
<chapter name="394. Hajoljunk le az Úr előtt" cat="" music="0" image="0">
1. Hajoljunk le az Úr előtt s új énekkel dicsérjük Őt. Imádja Őt minden nemzet, mert Ő hozott üdvösséget!

2. Istennek népe fel tehát, zengj Néki dicshalleluját; dicsérjed Ő nagy jóságát, kegyelmét és igazságát.

3. Örvendjetek, tapsoljatok, bércek, hegyek, folyók, habok, föld, tengerek, s élőlények mind, mind ti: énekeljetek!
</chapter>
<chapter name="395. Téged dicsérni, nagy Isten" cat="" music="0" image="0">
1. Téged dicsérni, nagy Isten, a szívem vágya, gyönyöre! Néked szolgálni mindenben, ez lelkem édes öröme.

2. Dicsérni téged est' s reggel; Ha nyugszom és ha dolgozom, Ezt vágyom minden erőmmel; Minden helyen, mindenkoron.

3. És ha nyomorba ér a lábam, Ha fájdalom is vesz körül; Akkor is majd hő imámban;  Lelkem teveled egyesül.

4. Bármi jön, javamra válik, Ha téged nézlek szüntelen; Smikor szívem érted vágyik, Nem árthat néki semmi sem.
</chapter>
<chapter name="396. Szent érzelem tölti keblem" cat="" music="0" image="0">
1. Szent érzelem tölti keblem, hozzád vágyom Istenem, oltalmadban nyugszik lelkem, Te vagy nekem mindenem.

2. Sújtson bár a vész a porba: nem rendíti meg szívem; elveszthetek mindent sorba Ha te megmaradsz nekem.

3. Ha házadban imádkozom: Lelkem békén megpihen; Kegyes szemed rám néz tudom, Nyugszom azért csöndesen.

Verse 4.
Boldogságom tenálad van: Vezesd hát úgy lábamat, Hogy egykor szent országodban; Színről színre lássalak.
</chapter>
<chapter name="397. Hívők szent magasztos helye" cat="" music="0" image="0">
1. Hívők szent magasztos helye, hol hozzád fohászunk száll, engedj mikor gyűlünk egybe, ott lennünk orcáidnál.

Refrén: Földiektől ha megválunk, örök léttől ihletve, magasztos békét találunk, lelkünk szomját tölti be.

2. Angyalok karának vélve, ihlet hangját figyelem. Ha lerogytam búsan félve, újra felemel hitem.

3. S ha majdan végítéletre, Uram veled feljutok, minden bútól, gondtól mentve, zengjenek dicshimnuszok.
</chapter>
<chapter name="398. Megváltónk lábához leült Mária" cat="" music="0" image="0">
1. Megváltónk lábához leült Mária, hallgatta igéjét Betániában. Kiválasztotta javát: üdvül Jézus szent szavát. Jézus lábánál van nékem is lakom, ahol csendben ülve őtet hallgatom.

2. Megváltónk lábához hozta kenetét Mária, tisztelvén azzal Mesterét. Az Úr szívesen vevé, hisz' szeretetből tevé. Megváltóm lábához én is leteszem, Amivel csak bírok, mindazt szívesen.

3. Megváltónk lábához borult Mária, Egy reggel azt látván: feltámadt Ura. Ment és hirdeté legott: "Él az Úr, feltámadott!" Megváltónk lábához esve hirdetem Nagy szeretetét én is minden helyen.
</chapter>
<chapter name="399. Jó minékünk keresni Téged" cat="" music="0" image="0">
1. Jó minékünk keresni Téged, óh egyetlen fővalóság, mert Te örök s változatlan vagy, mi pedig mulandóság.

2. Jó minékünk ismerni Téged, mert minden más hiába van; Ha Téged mi nem bírhatunk, Éltünk sivár s boldogtalan.

3. Jó minékünk imádni Téged, Kik sok bajokkal küzködünk, Mert biztatást, segítséget mi Egyedül csak nálad lelünk.

4. Jó minékünk hinnünk is Benned, Mert igazmondó csak Te vagy; Megcsalódni soha semmiképp, Ígéreted mindket el nem hagy.

5. Jó minékünk  szeretni Téged, Egyetlen legfőbb szeretet, Mert ez, mi boldogít e földön, S végre örök honba vezet.
</chapter>
<chapter name="400. Miként a szarvas a folyóvizekre" cat="" music="0" image="0">
1. Miként a szarvas a folyóvizekre, úgy vágyik lelkem hozzád Istenem! Ah, szomjazom nagyon tekintetedre! Mikor lehet eléd jönnöm nekem?

2. Könnyhullatás volt étkem nappal-éjjel, midőn ezt hányták folyton énfelém: "Hol van az Istened védő kezével?" S ezen oly szörnyen elbúsultam én.

3. De mért hagyád el úgy magad én lelkem? Miért is vagy bennem oly nyugtalan? Bízzál erősen a te Istenedben, kinek még hálát zengek boldogan!

4. Mert Ő az én orcám szabadítója Óh Istenem, oh várjad lelkem őt! Ugyan miért is búsulnál magadba? Még nagy hálával dicsőítem őt.
</chapter>
<chapter name="401. Hirdessétek hangos szóval" cat="" music="0" image="0">
1. Hirdessétek hangos szóval, hogy Isten a szeretet. Erről szól a föld szépsége, ezt hirdetik az egek.

Refrén: Halleluja, mily igazság, elménk alig fogja fel, mégis hangos énekekben vígan ezt mind zengjük el.

2. Zengjétek ezt: e világot úgy szerette Istenünk, hogy szent fiát leküldötte megmentőül minekünk.

3. Boldog szó ez, amely mondja, hogy Isten a szeretet. Boldog az, kinek a szívét hit és hűség tölti meg.
</chapter>
<chapter name="402. Küldd el Atyánk Lelkedet" cat="" music="0" image="0">
1. Küldd el Atyánk Lelkedet, lágyítsd meg a szíveket, óh töltsd be kegyelmeddel, hogy a hit ébredjen fel.

Refrén: Minden jónak kútfeje, megtérőknek ereje, adjad, hogy ismerhessünk és mindig dicsérhessünk.

2. Világosítsd elménket, hogy érthessük Igédet, és lelkünk üdvössége, legyen szent igéd fénye.

3. Bátorítsd a csüggedőt, adj szívébe új erőt, óh őrizd elbukástól és megtántorodástól.
</chapter>
<chapter name="403. Adjátok a szent bibliát kezembe" cat="" music="0" image="0">
1. Adjátok a szent bibliát kezembe, ez ad vigaszt a gond és baj között. Nincs vész, mely égi szent fényét elfedje, mióta Jézus értünk földre jött.

Refrén: A bibliának hadd ragyogjon fénye, a szűk kapun át minket ez vezet s az Úr iránt tanít szent tiszteletre ígéret, törvény és a szeretet.

2. Adjátok a szent bibliát kezembe, a fáradt vándort ez enyhíti meg. Valódi ír az bármilyen sebekre, ez szüntet kint és gyógyít beteget.

3. Adjátok a szent bibliát kezembe, abban találom Jézus életét, ki érettem adá magát keresztre s aki legyőzte lelkem ellenét.

4. Adjátok a szent bibliát kezembe, hadd szívjam annak balzsamdús szavát. Óh, hadd fakasszon ez örömkönnyekre s hálára az én Istenem iránt.
</chapter>
<chapter name="404. Ím ma az egész égbolt" cat="" music="0" image="0">
1. Ím ma az egész égbolt miként nevet, ragyog! Óh, mert az Úr szerezte nekünk e szép napot.

Refrén: Az Úrnak napján ne feledd, mutasd be tisztán szívedet, szenteld meg, szenteld meg buzgón ez ünnepet!

2. Mily ünnepélyes csend van ma völgyön és hegyen, mert Isten szava szólal s folyvást tovább megyen.

3. Mily csodás béke árad a hímes rét felett, hogy megpihen, ki fáradt és megterheltetett.

4. És ha az Úrnak napja ily szép már e földön, mily szép lesz majdan végre, midőn az Úr eljön!
</chapter>
<chapter name="405. E szent nap reggele" cat="" music="0" image="0">
1. E szent nap reggele vonz ég felé Hozzád óh jó Atyánk, küldj áldást ránk!

2. És midőn hű néped dicsér téged, e kedves szent napon áldj gazdagon.

3. Áraszd ránk üdvödet, taníts minket, igaz ösvényedre szent igédre.

4. Áldj kedves Megváltóm e szent napon minden hivő lelket, aki szeret.
</chapter>
<chapter name="406. A szombat Urunk ajándéka" cat="" music="0" image="0">
1. A szombat Urunk ajándéka, újra gyönyörrel jelent meg; Nagy örömöt hoz alkotása nagyoknak és kicsinyeknek. Szelíd lágy szellők fuvalmában s vihar dörgésben szól Isten. Óh bárcsak megérteni tudnók intését minden szükségben! Akár föl, akár le visz éltünk, Ő hív, sújt, ád szüntelenül. Ugyanaz, ki veri a bűnöst szereti is végtelenül!

2. A szívem ujjongva örvend ma, mert teremtőm közelg hozzám. Hogy szemem felnyitva meglássam mint árad kegy és üdv reám. Szemem az ég csillagát nézi, szelet és felhőket csodál, s tengereknek nyüzsgését látva hálaima szívemből száll. Feléd zeng az egész teremtés. Nem marad száj hallgatagon, dicsér műved, melyet bevégzél dicsőn a hetedik napon.

3. Üdvözítőnk egykor kezdetben, egy szombaton nyugvóra tért. Azóta lett nyugnap a szombat pecsétjéül szent művéért. És ma újra hív üdvözítőm mentésemre a dicsőre. Hív engem fáradtat, terheltet jönni teljes pihenőre. Zászlaja köré gyűjtve népét jelt tesz keze s homlokához, s szombatról szombatra vezeti egy jobb ország szombatjához!
</chapter>
<chapter name="407. Már egy hétnek újra vége" cat="" music="0" image="0">
1. Már egy hétnek újra vége, buzdulj szívem fel, vigadj! Tekints hittel fel az égre, Istenednek hálát adj!

2. Már egy hétnek újra vége, így múlnak el a napok. Rólok Uram neked végre, számot mint is adhatok?

3. Óh egy hétnek újra vége, jön a szent nap csendesen. Munkát, gondot félretéve, test és elme megpihen!

4. Már egy hétnek újra vége, utunk újra rövidebb; Múlik létünk szenvedése, örök hazánk közelebb.
</chapter>
<chapter name="408. A munka hat napja után" cat="" music="0" image="0">
1. A munka hat napja után kezünk fáradalmitól pihenünk az Úrnak napján megáldottan Jézustól! Áhítatnak szombatnapja, óh mily dicsőn tündöklesz! Isten választott csapatja, üdvöt lelve boldog lesz!

2. Urunk Isten bölcsessége adta e szent nyugnapot, hogy pihenve Ő szerinte megtartsuk a Szombatot; Kezünknek hat munkanapját testünk szükségletére, de a hetediket adta Isten lelkünk üdvére!

3. Nem a hétnek első napja! A hetedik egyedül az, mely nyugalmunkat adja Isten dicsőségéül! Inkább hegyek indulnak meg, de Istenünk szava áll! S bár inognak egek, földek, Szent törvénye sziklaszál!

4. Ûzzenek bár gúnyt merészen tévelygők abból, amit Isten ujja üdvre készen egykor szent törvényül írt! Szentnek tartom azt és csendben állok meg e nap előtt, mert szentnek e világrendben Isten avatta fel őt!

5. Már Ádám paradicsoma a szombatot élvezte; s már a pátriárkák kora e szent napot szentelte. Krisztus, Pál s a tanítványok szombatot ünnepeltek, s akik haladnak utánuk, örök üdvöt nyerhetnek!
</chapter>
<chapter name="409. Óh nyugalom édes napja" cat="" music="0" image="0">
1. Óh nyugalom édes napja, amit Isten rendele, Nézz lelkem az Úr napjára, örvendj te is ővele!

2. Vajon maradjak-e otthon, ha imára megy a nép? Folytassam-e rendes dolgom, hallván mások énekét?

3. Ott az áldott szavak csengnek: "Osszátok a kenyeret, Melyet az Úr rendelt nektek, hogy ti azzal éljetek!"

4. Az az óra, boldog óra, amikor az Úr felől, Elmélkedve, gondolkodva, tanulok igéiből.
</chapter>
<chapter name="410. Dolgaimban, utaimban" cat="" music="0" image="0">
1. Dolgaimban, utaimban örömmel énekelek, de legnagyobb boldogságom szombaton a dicsének.

Refrén: Óh az Úrnak szent szombatja, mely minden napok felett, örömével átragyogja gonddal terhelt szívemet.

2. Minden gond és bánat szűnik, hálával telik szívem, mert a drága szombatnapon csak az Úrnál időzöm.

3. Bár idegen földön zengem reménységem énekét, mégis tudom nemsokára az ígért földön leszek.
</chapter>
<chapter name="411. Vidáman készül fel szívem" cat="" music="0" image="0">
1. Vidáman készül fel szívem az Úrnak szent napjára, hogy áldás boldogság legyen megtért keblem javára.

Refrén: Üdv és boldogság napja! Üdv és boldogság napja! Ez hoz isteni szót az Úr házába, óh üdv és boldogság napja.

2. Az Úr házában szól a kar hálaénekeket zengve, Istenhez áhítni akar szívünkhöz visszalengve.

3. Az Úr szavában üde víz, élet forrása lüktet, kegyasztalán dús tápot visz. Lelket méltán kecsegtet.

4. Az Úr házának legkisebb helyénél kedvesebb nincs szombati csendjénél nem szebb semmi dús földies kincs!
</chapter>
<chapter name="412. Trónod elébe járulunk" cat="" music="0" image="0">
1. Trónod elébe járulunk, Jehova Istenünk. Szívünknek hálaérzetét engedd elzengenünk. Dicsérni nagy kegyelmedet, irgalmadat, szerelmedet. Dicsérni zengve hangosan, örömmel áhítatosan Téged, Urunk, hálával imádunk.

2. Minden igaz jó adomány csakis Tőled ered. Te vagy az áldás kútfeje, nincs áldás nélküled. Tenálad van az oltalom, igaz segély és szánalom, biztos menhely, vigasztalás, bocsánat és hű pártfogás; Hozzád futunk, mindenható Urunk.
</chapter>
<chapter name="413. Az Úr napja megérkezett" cat="" music="0" image="0">
1. Az Úr napja megérkezett: Istenre emlékeztet. Ő szerezte e szent napot midőn mindent alkotott. Váltságunkat is leküldte, mondjunk most hálát érte.

2. Óh nagy nap, szent nap, köszöntlek! Előképe a mennynek. gondjainkat mind letéve menjünk az Úr elébe. Aki e szent napot adta, népét békével áldja.

3. A nyugalomnak napja ez, mely édes nyugtot szerez; Mert bevégezve munkáját - e földnek alkotását - Teremtőnk is rajt megpihent s mondja, hogy a szombat szent.

4. Mint paradicsom emléke, jött e szent nap hozzánk le. Az emberért lett a szombat, attól, ki ad nyugalmat. Ki bemegy a nyugalomba, nyugszik mint Megváltója.

5. Lelkeknek nyugalomnapja, édes fénytelt szombatnap, mely homálynak fényét adja, melytől minden áldást kap! Üdvteli óra s idő, fájdalom- és búűző!
</chapter>
<chapter name="414. Most immár közeleg" cat="" music="0" image="0">
1. Most immár közeleg ama boldog idő, hogy a drága evangyélium erős hanggal zeng a földön át s ébredő népek lakják a dicső Siont.

Refrén: Elmúlik már a nagy homály, a sötétség, fénylik világosság szívünkben. Isten népe miért aludnál mostan még, eljő majd az Úr nagy fényében.

2. Most immár közeleg ama boldog idő, melyet várva vártak atyáink, s jövendöltek már-már oly régen erről, az Úrtól hívott prófétáink. 

3. Most immár közeleg ama boldog óra, midőn az alvók majd ébrednek, felserkennek ők a teremtő szavára s örök otthonukba betérnek.
</chapter>
<chapter name="415. Itt immár az idő" cat="" music="0" image="0">
1. Itt immár az idő, hirdessétek minden nyelvnek most és minden népnek: "Féljétek a nagy Istent ítélete megjelent."

Refrén: Istennek országáról szóló örömhír hangozzék az egész földön át, míg eljő a reggel, ama szép hajnalpír, s látjuk aratás Urát!

2. A nagy Babilon immár leomlott, mely e földön oly rég uralkodott. A tévelygés borából nem ihatnak már sehol.

3. Ne tiszteljétek azt a hatalmat, amely az igazságtól elmaradt. "Ne imádjátok képét, fel ne vegyétek jegyét."

4. Eljön felhőben az ember fia, mert érett már a föld aratásra. "A búzát összegyűjti, A konkolyt elégeti."
</chapter>
<chapter name="416. Az Úr éjfélkor jönni fog" cat="" music="0" image="0">
1. Az Úr éjfélkor jönni fog, most csendes minden még; Boldog, kit ébren lelni fog, s eléje készen lép. Óh e világ oly szörnyű vak, alszik oly gondtalan. Azt véli, hogy a végső nap még jóval távol van.

2. Fontjával ki nyerészkedik? Amíg tart ideje, hogy majdan nyereségeit Jézus elé tegye. Hogy bizton senki se legyen, egymást intsétek ám, serkentve mindig melegen: "Légy éber, hű, vidám!"

3. Virraszt tehát elmém, szívem, és ne aludj tovább; Jövetelére nézz híven, el ne szalaszt a "mát". A bosszú napja közeleg, ítélni jő az Úr! Éleszd lelkem figyelmedet, küzdj lankadatlanul!
</chapter>
<chapter name="417. Eljő az Úr, halleluja!" cat="" music="0" image="0">
1. Eljő az Úr, halleluja! De nem szegénységben: Országolni, halleluja! Örök dicsőségben.

Refrén: Légy hát kész megállani, ő szent színét meglátni! Amit ígért, halleluja! Be fogja váltani.

2. Eljő az Úr, halleluja! Egyszer jött mint bárány, Ki bűnünkért, halleluja! Meghalt keresztfáján.

3. Eljő az Úr, Halleluja! Kormányzó vesszővel S betölt mindent, Halleluja! Nevének fényével.
</chapter>
<chapter name="418. Jön az ég és föld királya" cat="" music="0" image="0">
1. Jön az ég és föld királya népe millióival. Üdvözlünk nagy ember fia, zengő hálaadással! Halleluja! Üdvözlünk Isten fia! Halleluja! Üdvözlünk Isten fia.

2. Menny, föld s tenger mind elmúlnak, mit kezdetben alkotál; Ellenségid elnémulnak, ha hallják a trombitát: "Jöjjetek be, álljatok a trón elé! Jöjjetek be, álljatok a trón elé!"

3. Kicsinyei, kik szeretik, látják gyönyörűségét, dicsősége rajtok fénylik s üdv tölti a bú helyét. Mesteretek felhőben jő elétek! Mesteretek felhőben jő elétek!
</chapter>
<chapter name="419. A tejjel, mézzel dús hazát" cat="" music="0" image="0">
1. A tejjel, mézzel dús hazát szívem köszönti innen át. Nincs benne éj, dicsőn ragyog az Úr örök szép napja ott.

Refrén: Óh békehon, öröm, gyönyör, rólad lelkem be tündököl; Kedves sugár ömlik elém s honom felé tekintek én, hol égi üdvvel ékesen lakásom kész már teljesen.

2. Megváltóm jár emitt velem, megfogja nyájasan kezem és úgy vezet a cél felé, honunkba fel, Atyánk elé.

3. Amott örök tavasz virul s illatár ömlik halmirul virággal ékes fénymezőn életfolyó folyik dicsőn.
</chapter>
<chapter name="420. Halljátok? Jézus hívogat" cat="" music="0" image="0">
1. Halljátok? Jézus hívogat: "Utánam jöjjetek!" Bár utunkon tövis fakad, de mennybe felvezet. Óh emberek, hát jöjjetek, találtok édes nyughelyet! Hol örökké örvendenek a boldog seregek! Mily édes sors óh ez, óh mily sors, óh mily sors!

Refrén: Mily édes sors leend Jézus ölében fent. A szentek száma végtelen az Úr mennyegzőjén jelen, s éneklik: Bárány, dics neked, a győzelem tied.

2. Halljátok zengeni Siont? Ha egy bűnös megtér, az összes mennysereg ujjong, öröm örömre kél. Jézus vérét dicséri mind, hogy ily csudát tett most megint. Isten hatalmát hirdetik, ki bűnöst üdvözít.
</chapter>
<chapter name="421. Szép honom, otthonom" cat="" music="0" image="0">
1. Szép honom, otthonom drága vagy nekem, szívem sóvárog, oly vágyva vágy pihenni kebleden. E nagy világban idegen, itt nincsen otthonom, az én hazám az új földön, szívem csak oda vonz.

2. Fölfelé, ég felé nézek szüntelen; Megváltóm elment oda fel, hogy szószólóm legyen. Nehéz a harc, forró a nap e rossz világban itt, küzdelmem egyre súlyosabb, az ellenség szorít.

3. Ám de bár nem soká tart a próba már, s Atyám házában örök üdv, nagy boldogságom vár. Mit emberi fül nem halla mit még nem láta szem, mit senki sohsem álmodott, az mind-mind ott lészen.
</chapter>
<chapter name="422. Jöjj Megváltódhoz, óh jöjj siess!" cat="" music="0" image="0">
1. Jöjj Megváltódhoz, óh jöjj siess! Most van időd rá, még ma kövesd! Áldani kész ő, jöjj meg ne vesd, nyájasan int, hogy: jöjj!

Refrén: Dicső, dicső lesz majd életünk, ha a bűntől egykor ment leszünk. S a szép Kánaán lesz lakhelyünk. Jézus, óh nézz, jövök.

2. Jöjj csak gyermekem és halld szavát, add neki szíved, ne késs tovább! Ő örök biztos menhelyet ád, kelj fel, óh kelj fel s jöjj!

3. Csak higgy erősen, elfogad ő, érezed-e már, hogy ime jő? Nagy szerelmével átkarol ő, óh bűnös, jöjj csak jöjj!
</chapter>
<chapter name="423. Nyájasan szól ma még Megváltónk szava" cat="" music="0" image="0">
1. Nyájasan szól ma még Megváltónk szava, hív engem és tégedet! Várja, hogy szívét neki ki ajánlja, vár engem és tégedet!

Refrén: Óh jöjj haza, fáradt vándor jöjj haza! Nyájasan szól ma még Megváltónk szava: Fáradt lélek, jöjj haza!

2. Nem hallod, miként kér az Üdvözítő, kér téged és engemet! Miért vársz, míg letel a kegyelmi idő, az idő nem vár minket!

3. Az idő fut, a percek elrepülnek, ők nem várnak bennünket! A jövendőre sötét árnyak ülnek s a vég gyorsan közelget!

4. Ám ő a bűnösnek kegyelmet hirdet, kegyelmet nékem s néked! S örök szerelmébe fogad bennünket, mindünket: engem s téged!
</chapter>
<chapter name="424. A Szentlelket ne űzzed el" cat="" music="0" image="0">
1. A Szentlelket ne űzzed el, a világba vissza ne térj, Üdvözítődhöz futnod kell. Mikor? S miért ma nem? Miért?

Refrén: Miért ma nem? Óh mért ma nem? Mikor teszed? Miért ma nem? Miért ma nem? Óh mért ma nem? Mikor teszed? Óh mért ma nem?

2. Ki tudja meddig élsz te még? Siess, míg kedvez a jelen, elérni az élet vizét! Mikor teszed? Óh mért ma nem?

3. Mit nyújt tenéked a világ? Játéka semmivé leszen. Lépj a megnyílt üdvajtón át. Mikor teszed? Óh mért ma nem?

4. Megváltónk bűnöst elfogad, téged is üdvre felviszen. Keskeny útjára von, haladj, kövesd hamar! Óh mért ma nem?
</chapter>
<chapter name="425. Ő hív, jövel" cat="" music="0" image="0">
1. Ő hív, jövel, feléd ragyog a fény! Még van hely a Bárány mennyegzőjén,

Refrén: Van hely, van hely! Ó lépj be hát ma még!

2. Fut az idő, a nap leáldozik, Az éj leszáll és a fény elmúlik.

3. Az ünnepi tágas terem de szép, Lépj be s a vőlegény vendége légy!

4. Már nemsoká egészen telve lesz! Még van számodra hely, azért siess!

5. Még van ott hely, az ajtó nyitva áll; Nem késő még testvérem, lépj be már!
</chapter>
<chapter name="426. Még mostan hangzik folytonost" cat="" music="0" image="0">
1. Még mostan hangzik folytonost: Jöjj ember, jöjj és ne habozz, Jöjj Jézusodhoz, aki kér, Hogy a bűn útjáról letérj.

2. Mindig sűrűbb e meghívó, Mindig sürgősebb ez a szó: Jöjj Jézusodhoz, jöjj hamar, Aki néked csak jót akar.

3. Ím sírva kérünk tégedet, Most, most keressed üdvödet, Mi lesz veled, ha jő az éj? Ha rád borul a nagy veszély?
</chapter>
<chapter name="427. Jövel az élet vizéhez" cat="" music="0" image="0">
1. Jövel az élet vizéhez, szomjazó és fáradott! Enyhül itt bűneid terhe, megszűnik gond s bánatod.

Refrén: Jöjj hát ide, ne tétovázz! Itt égi üdv s örök nyugtot találsz. Itt van az élet forrása; gyógyhelyed ez egyedül!

2. Jöjj megújulni e vízhez, s hit hatja át szívedet; eltűnik itten a régi s kezdesz egy új életet.

3. Jöjj hát e víz kútfejéhez, nézd milyen dúsan ömöl! Tiszta lesz ettől az elméd s zord kebeled felüdül.
</chapter>
<chapter name="428. Keresztény vagy?" cat="" music="0" image="0">
1. Keresztény vagy? Hőn lángol-e szereteted s törekszel-e élni e szavak értelmén: gyermek vagyok az Ő keblén, gyermek vagyok az Ő keblén!

2. Keresztyén vagy? S végezetül kezed mért pihen tétlenül? Fel hát, míg nappal van és szólj ma egy léleknek Krisztusról, ma egy léleknek Krisztusról!

3. Keresztyén vagy? Járulj tehát Istenhez, hőn mondva imát nézz föl, mert hallja kérésed, S akar segítni tenéked! S akar segítni tenéked!

4. Csendben Isten előtt kérdezd míg bizonyítva érzed ezt, hogy Jézus által eljutál, hol igazság és Isten áll! Hol igazság és Isten áll!

5. Óh örök fény, hőn esdelek, világosíts és éltess meg; legyek fényednél örökre világosságnak gyermeke, világosságnak gyermeke!
</chapter>
<chapter name="429. Nincs helyed Jézus számára?" cat="" music="0" image="0">
1. Nincs helyed Jézus számára? Aki bűnöd viselé, Vár szívednek ajtajánál, Nem vonzódol-e felé?

Refrén: Bűnös, van-e hely szívedben, bevenni az üdv Urát? Míg a kegyidő jelen van, nyisd meg szíved ajtaját.

2. Földi örömök számára Tárt tenálad a kebel, De Jézus számára nincsen A szívedben semmi hely?

3. Ami hiú, ami múló, Azt készséggel fogadod, De ami üdvödre való, Önmagadtól eldobod.

4. Fogadd Jézus a szívedbe, Aki megment s üdvözít; Örök élet van őbenne, Ez az élet lesz tiéd.
</chapter>
<chapter name="430. Pál apostol, a pogányok nagy tanítója" cat="" music="0" image="0">
1. Pál apostol, a pogányok nagy tanítója, Legyen a mi csüggedt lelkünk bátorítója! Hithajónkkal szeljük bátran a lét tengerét, Hogy egykor mint Pál, mi is elérjük a nagy célt!

2. Hatalmasan zúg a vihar, zajlik a tenger, Hithajónk már-már elsüllyed, remeg az ember! Csak egy férfi áll nyugton a hajó fedelén, Pál az, ki szól: bátorság! Egy híján sem lészen!

3. Fel hát bátran a cél felé Pál apostollal, Vár a révben Üdvözítőnk a koronával! Ő törli le homlokodról a verejtéket És beviszen a dicsőség honába téged!
</chapter>
<chapter name="431. Öröm van a mennyben" cat="" music="0" image="0">
1. Öröm van a mennyben, egy bűnös felett, Ha megtérve hazaérkezett. Fut eléje atyja, kinyújtva karját, Megcsókolja elveszett fiát.

Refrén: Öröm, öröm, zeng az égi hang, Zeng a hárfa, zeng az égi lant. Öröm van a mennyben, egy bűnös felett, Ha megtérve hazaérkezett.

2. Öröm van a mennyben, mert az éjből egy Vándor a napfényre érkezett; Kit a Sátán annyit kínozott, az itt Jézus előtt most imádkozik.

3. Öröm van a mennyben, gyorsan lakomát! Vidámság zengjen a termen át Hirdessétek vígan e hírt szerteszét: "Egy bűnös az Úrhoz visszatért!"
</chapter>
<chapter name="432. Jézus szeretetéről énekelek" cat="" music="0" image="0">
1. Jézus szeretetéről énekelek, Arról ki először szeretett engem, Lejött a földre, hagyta az egeket: A "Golgotán szenvedett és halt értem."

Refrén: Taníts hűen Téged szeretni, Taníts mindig, híven követni. Én magamtól mit sem tehetek, Vezess kedves Üdvözítőm, követlek!

2. Még mielőtt könnyeim folytak volna: Ő régen könnyeket hullatott értem, Még mielőtt gyenge imám lett volna: Ő már régen imádkozott érettem.

3. Ez az isteni szeretet végtelen, Nem foghatja fel sem az ég, sem a föld; Ez isteni szeretet, az intelem Megtisztítja lelkemet bűneimtől.
</chapter>
<chapter name="433. Mondjátok, meghalt-e az Úr" cat="" music="0" image="0">
1. Mondjátok, meghalt-e az Úr én értem is a fán? Ontott-e vért ily bűnösért, mint én, a golgotán?

Refrén: Jézus értem halt! Jézus értem halt! Mindenkiért meghalt az Úr, énértem is tehát!

2. Igaz, hogy Jézus szenvedett az én sok bűnömért? Óh mily csodás nagy irgalom, mely azzal engem ért.

3. Ím átadom magam Uram, ahogy vagyok, neked! Te gyógyítsd meg a szívemet, vegyed Jézus, vegyed!
</chapter>
<chapter name="434. Indulattal soh'se szóljunk" cat="" music="0" image="0">
1. Indulattal soh'se szóljunk oly szót, amely sebet ejt, meg ne nyíljék soha ajkunk, oly szóra, mely mérget rejt!

Refrén: Egymást szeressük, mondja Mesterünk, szeressük egymást mindenekfelett. Egymást szeressük, ez legyen üdvünk, hű tanítvány az, ki szeret!

2. A szeretet szent érzelme hassa által lelkünket! Helyet ne találjon benne a harag és gyűlölet!

3. Kövessük hát Istenünket, a szeretet Istenét. S árasszuk szeretetünket a világra szerteszét!
</chapter>
<chapter name="435. Isten lelke éljen bennem" cat="" music="0" image="0">
1. Isten lelke éljen bennem Örök időkön át! Fogadd tőlem óh Mesterem Szívemnek háláját! Irtsd ki belőlem a rosszat, Hogy neked élhessek, Ha letelt a zarándoklat, Hogy hozzád mehessek!

2. Én Jézusom, jó pásztorom Immár tied vagyok! Tied szívem s akaratom, csak terád hallgatok! Hitben enyémnek nevezlek S óh mily nagy örömem! Óh hallgass meg hát, ha kérlek: Hogy te légy mindenem!
</chapter>
<chapter name="436. Egy drága kincsem van nekem" cat="" music="0" image="0">
1. Egy drága kincsem van nekem, a szép s igaz remény. Hogy nyitva számomra a menny s örökké élek én. Megváltóm ingyen adta azt ajándékul nekem, Ez biztat, buzdít, bátorít, keskeny ösvényemen.

2. E kincshez úgy jutottam, hogy a bűnnek meghalék, Most élek újra, de nem az, aki előbb valék. Újjászülettem s Jézusom adott egy új szívet, Amelyben él a hit, remény, az égi szeretet.

3. Megváltóm értem szenvedett, sok kín között a fán. Kiontva vérét bűnömért, meghalt a Golgotán. De harmadnapra győztesen testben feltámadott, És ezzel engem egy dicső élethez juttatott.
</chapter>
<chapter name="437. Bűnnek tengerében voltam" cat="" music="0" image="0">
1. Bűnnek tengerében voltam elmerülve teljesen. Szörnyű helyzetemről ottan nem tudtam én semmit sem.

Refrén: Ó de Jézus látott engem s értem mennyből lejöve. Megkeresett a mélységben, dics és hála nekie!

2. Kárhozatnak örvényében Forgott lelkem élete, Az átok nagy sötétjében el kellett vón' vesznie.

3. Bűnöm átka a mélységbe rémségesen lesodort. Lezuhantam és épsége szívemnek, ah, oda volt.

4. Jézus írta fel az élet könyvébe a nevemet: Ő nyújt békét, üdvösséget, megtisztítja lelkemet.

5. Drága Jézus Te vagy nékem Szabadítóm, mindenem! Ha szemlélem nagy szerelmed, hálával kell zengenem:
</chapter>
<chapter name="438. Vigyázzatok és imádkozzatok" cat="" music="0" image="0">
1. Vigyázzatok és imádkozzatok, mert lelkünk Megváltója: Hű Urunk csak úgy lakik nálatok, ha ég hitetek lángja.

Refrén: Ébredjetek s vigyázzatok, fel bátran a munkára, hisz nemsokára eljuttok a boldogság honába.

2. Meg ne szűnjetek hát imádkozni! Jézus küzdött értetek, a mennyben ügyetek képviseli, azért ne csüggedjetek!

3. Ne feledjétek kötelességtek, míg szavát nem halljátok, miglen eljő dicső Mesteretek, s elközelget váltságtok.
</chapter>
<chapter name="439. Vigyázz! és gyakran merülj hő imába" cat="" music="0" image="0">
1. Vigyázz és gyakran merülj hő imába, Kora reggel midőn a Nap felkél. Jézus legyen mindig a lelked vágya s akkor szívedben béke él.

Refrén: Mindenkor légy éber s vigyáz! Imádkozz és vigyázz!

2. Vigyázz a napnak minden óráiban, Ha háborúság támad ellened. Ügyed vidd Isten elé hő imában s meglátod segít neked.

3. Vigyázz akkor, mindőn beáll az este, És örvendj annak, hogy Jézus tied. Mert biztonságban nyugszik lelke teste, ki Őrá bízza mindenét.

4. Vigyázz mindenütt és minden időben, A világ tőrt vet sokféleképpen. A bűn mindig helyet keres a szívben! Kövesd hát Jézust mindenben.
</chapter>
<chapter name="440. Miként leszünk, ha egykoron" cat="" music="0" image="0">
1. Miként leszünk ha egykoron küzdésünk, és az utolsó terhes harc után, Vándorutunkról a hazába térünk, bemenvén az öröklét kapuján? Ha lábunkról a port majd letöröljük, és arcunkról a hosszas izzadást; Ha közelben meglátjuk s üdvözöljük, mi bátorított az úton folyvást.

2. Miként leszünk, ha majd az örök napnak fénysugárától körülvétetünk? És óh gyönyör, ott örvendünk egymásnak, bűntől tiszták és szabadok leszünk. Ha semmi szenny nem tapad szíveinkhez, s nem fér hozzánk keservből semmi se. Mint mennyei polgárok Istenünkhöz lépünk örömmel a szent körbe be.

3. Miként leszünk, ha halljuk rezzenéssel az égi karok dicső énekét? Ha aranyhárfák gyönyörű zengéssel hangozzák a Bárány dicséretét; Ha messze hangzik az isteni téren az üdvözültek hallelujája, S az imádságok tömjénfüstje mégyen az örök Isten magas trónjára.

4. Miként leszünk, ha szeretetünk hevét lelkünk majd követheti szabadon, És azt ki nekünk megnyitá szent egét, az égbe követhetjük egykoron; Ha mind a köd eloszlik szemünk előtt, a hitnek fényes világa előtt, S ki mint e földnek Ura trónusán ül, Isteni fényében meglátjuk őt.
</chapter>
<chapter name="441. Galilea, Galilea" cat="" music="0" image="0">
1. Galilea, Galilea, drága idők nagy tanúja, egykor a menny Ura itt lenn, tanított a tengereden.

Refrén: Galilea, Galilea, a te neved e föld felett, mindenfelé hírben marad, míg süt a nap az ég alatt.

2. Vizeiden egykor ott járt, Üdvözítőnk s a hullámárt, csendre inté s ez engedett, szavára lecsendesedett.

3. Belőled jött az üdv folyó, mely messze folyt s lett üdvadó, most is folyik hozzánk, felénk, melytől életre ébredénk.
</chapter>
<chapter name="442. Tied lenni taníts engemet" cat="" music="0" image="0">
1. Tied lenni taníts engemet igédre, igédre: megtartani szent törvényedet, nézni előre!

Refrén: Csak tied, csak tied Uram teljesen tied hadd legyek a tied, s hadd szolgáljak csak neked!

2. Világi öröm nem kell nekem nélküled, nélküled: s a hiú élvet nem szeretem, csupán csak téged!

3. Érted minden földit elvetek Istenem, Istenem: hogy örökké veled lehessek, sziklám s menhelyem!
</chapter>
<chapter name="443. Vonj Uram, vonj engemet" cat="" music="0" image="0">
1. Vonj Uram, vonj engemet, vonj magadhoz folyton közelebb. Szent szavadnak ereje vonja szívem fel a mennyekbe.

Refrén: Óh vezess, óh emelj, mindinkább magadhoz fel; közelebb és közelebb, vonj magadhoz, Jézus, engemet.

2. E zarándok utamon tarts te mindig védő karodon, véled engem baj nem ér, s igaz útról lábam le nem tér.

3. Annak adom szívemet, aki engem folyton szeretett, hallgatom az Ő szavát, s úgy követem híven lábnyomát.
</chapter>
<chapter name="444. Harcold mindig híven" cat="" music="0" image="0">
1. Harcold mindig híven a hit nemes harcát, kövesd Urad szavát! Az Úr megjutalmaz az égi hazában, az örök otthonban.

Refrén: Fel testvérek, ébredjetek, elmúlt az éjszaka. Miért aludni, mikor már kél a nap és az Úr hajnala.

2. Siessetek az idő oly gyorsan múlik, s a lét tovatűnik! Keressétek lelketeknek üdvösségét, örök békességét!

3. Mily fenséges lesz, ha a kristálytengeren, hol halál nem lészen, szemeink az Üdvözítőt szemlélhetik, dicső arcát nézik!
</chapter>
<chapter name="445. Míg Jézus bennem él" cat="" music="0" image="0">
1. Míg Jézus bennem él, míg ereje segél, fut tőlem gond és félelem s örvend a kebelem.

2. Jó pásztor ő, aki juhát hőn őrizi, legeltet gazdag pázsiton, itat életfolyón.

3. Mikor leszáll a nap, süvölt felém a vad, sötét éjfélkor is tudom: oltalmam Jézusom.

4. Ha lábam gyenge lesz, ha e világ sebez, megyek Jézus szívéhez én s szűnnek gyötrelmeim.

5. Csak őtet nézem hát, ki nékem üdvöt ád, szeret ő engem, ő nekem mentsváram, s Édenem.
</chapter>
<chapter name="446. Te fáradt szív ott vár reád" cat="" music="0" image="0">
1. Te fáradt szív ott vár reád küzdés után a pihenés. Oly édes lesz a nyugalom ott, hol nincs többé szenvedés.

Refrén: Azért csendben várj és légy nyugodt, azért csendben várj és légy nyugodt, azért, azért várj csak és légy nyugodt.

2. Utad kemény, lábad sebes, kereszted megsúlyosbodott, nézz fel, a menny vár ott reád, azért várj csendben s légy nyugodt!

3. Légy csendben, hisz múlik az éj, Ím virrad már dicső napod! A távolból már tündököl; Várj csendben hát és légy nyugodt!
</chapter>
<chapter name="447. Elmegyek, hadd megyek" cat="" music="0" image="0">
1. Elmegyek, hadd megyek Jézusomat látni meg! Vággyal van a szívem tele, Őt fogadni örökre be. Trónjához én elmegyek.

2. Égi fény, drága fény! Nap mosolygó ég színén. Eljutok-e oda végre, hogy a szentek seregébe' örvendjek tekintetén.

3. Óh, mi szép! Óh, mi szép! Angyaloknak éneke. Volna szárnyam, oda szállnék, Hol csak fény van, nincsen árnyék: rád Sionnak szent hegye.

4. Mint leszek, mint leszek! Jézus ha hozzád jutok? Arany utcák városába, szívemet mily gyönyör várja? Lelkem előtt még titok.
</chapter>
<chapter name="448. Feljebb emeljetek, feljebb" cat="" music="0" image="0">
1. Feljebb emeljetek, feljebb a bűn gyászos éjiből! Ott a helyem Jézus mellett, éltét értem adta fel! Szálljon, szálljon angyal szárnya, elragadva vigyen el, vigyen fel a Golgotára, hol megváltott vérével!

2. Feljebb emeljetek, feljebb, fájdalmaim árjából! Egyre éget, sajog a seb szenvedésem lángjától! Szálljon, szálljon angyal szárnya, fönn a tábor ormain, hol fénylett áldott orcája könnyen gyógyul ott a kín!

3. Feljebb emeljetek, feljebb, ez csak gyötrelem hona! Mind közelebb és közelebb, hol a mennynek sátora! Szálljon, szálljon angyal szárnya, lássam már az ég Urát! Föl Sionnak szent halmára, nyissátok szent kapuját!
</chapter>
<chapter name="449. Őrálló szólj, ne légy néma" cat="" music="0" image="0">
1. Őrálló szólj, ne légy néma, fújjad jól a trombitát! Fújjad, hallja minden ember, az igazság szózatát.

Refrén: Őrálló fújjad a kürtöt hangosan, ne vesztegelj! Ints, dorgálj s óvó szavaddal hadd teljen be minden hely.

2. Óh kiálts a tévedőknek: rossz úton jár lábatok! Mélység van az utak végén, melybe majd lehullotok.

3. Óh kiálts az igazaknak, Siessetek menteni! Mert az éjfél nincs már messze s nem tudtok segíteni.
</chapter>
<chapter name="450. Kik könnyek közt vetnek" cat="" music="0" image="0">
1. Kik könnyek közt vetnek, örömben aratnak; Atyjuk örökében egykor vigadnak. Kik jó magot vetnek, melyet az Úr küldött, kévéik behordják örömkönny között.

Refrén: Kévéik hordják, kévéik hordják, kik könnyek közt vetnek, kévéik hordják. Kévéik hordják, kévéik hordják, örömben aratnak, kévéik hordják.

2. Szívünk ne csüggedjen, ámbár szántóföldünk tele van kövekkel s csak tövist lelünk. Az Úr megígérte, hogy áldását küldi s a vetést bőséges áldás kíséri!

3. Megváltónkért vetni az ige jó magvát, - bárhová is küldjön - legyen óhajunk, mert ha ezt hűséggel mindvégig megtesszük, fáradtságunk után lesz bő jutalmunk!
</chapter>
<chapter name="451. Istennek népe készen légy" cat="" music="0" image="0">
1. Istennek népe készen légy, az úr nagy napja jő feléd, a vőlegény nincs messze már felékesítve várj!

Refrén: Oly dicső lesz az a nap! Oly dicső lesz az a nap! Jövel hamar, jövel Uram, hozd fel nagy napodat!

2. Istennek népe ne heverj, a leghasznosb munkára fel, mert Mestered nincs messze már munkád végezve várj!

3. Istennek népe ne feledd, mire az Úr int tégedet, hogy hirtelen jő el a nap egy pillanat alatt.
</chapter>
<chapter name="452. Üres kézzel menjek-é el" cat="" music="0" image="0">
1. Üres kézzel menjek-é el s úgy álljak az Úr előtt? Egy lelket sem hozhassak el, s gyümölcstelen nézzem őt?

Refrén: Üres kézzel menjek-é el, s úgy álljak az Úr előtt? Egy lelket sem hozhassak el, gyümölcstelen nézzem Őt.

2. Hisz Jézus megváltott engem, nem rettegem a halált; De üresen megjelenni: fájdalom e lelki kárt.

3. Jönnének bár újra vissza kárbaveszett éveim, Jézusomnak hőn szolgálni törekedném híven én.

4. Kérlek hát óh keresztyének, idején működjetek, s mielőtt a nap lemenne, sok lelket megmentsetek.
</chapter>
<chapter name="453. Mint a szép csillagok" cat="" music="0" image="0">
1. Mint a szép csillagok, mind, mind elmúlnak, ha a nap sugara a földre ér. Fűszálként az emberek is elhullnak, egy megmarad, mit Jézusért tettél!

Refrén: Óh ez megmarad, ez el nem hervad, Soh' sem hervad, mit Jézusért tettél. Ha elhagyod a bűnt, szolgálsz az Úrnak, Soh' sem hervad, mit Jézusért tettél.

2. Más fogja élvezni kezed munkáját; aratni nem te fogsz, ki vetettél. Csupán csak a feledékenység vár rád, egy megmarad, mit Jézusért tettél!

3. Hű szolga, te ki vitézül harcoltál, buzgó munkádban majd összeestél; te megnyugszol, de az új földön marad gyümölcsként, amit Jézusért tettél!
</chapter>
<chapter name="454. A békehírnök lába óh" cat="" music="0" image="0">
1. A békehírnök lába óh mily kedves és mily szép, ki Üdvkirályunk szent szavát hordozza szerteszét.

Refrén: Halleluja, Urunknak hála dics! Ki a Siont építi mostan is, Urunk, óh küldj több hírnököt, mert nagy e földi tér; és még Atyánknál sok a hely, melyet Te készítél.

2. Urunk, óh küldj több hírnököt, mert nagy e földi tér; és még Atyánknál sok a hely, melyet Te készítél.

3. Még rombol mindig a gonosz, bűn árja zúg nagyon.  Ámde egyházad győztesen áll sziklaalapon.
</chapter>
<chapter name="455. Az utolsó végvacsorát" cat="" music="0" image="0">
1. Az utolsó végvacsorát Megváltónk megevé, egybegyűjtvén tanítványit és ekképp rendelé; és ekképp rendelé.

2. Kendőt vett és körülköté Ő azzal önmagát, hogy szeretetből mosná meg minden híve lábát, minden híve lábát.

3. Tiszta vízzel, medencéből végezé Ő azt el, melyről Péter azt gondolá, hogy őnéki nem kell, hogy őnéki nem kell.

4. "Lábaimat soh'se mosod meg", mondá ő hirtelen, "Hogy Mesterem lábam mossa, azt én nem engedem! Azt én nem engedem!"

5. Jézus szólt: "Ha nem engeded, énhozzám nincs közöd, A lábmosás mulasztása tőlem elzár téged, tőlem elzár téged.

6. Mert énnálam nem lesz része az engedetlennek, ki megveti parancsimat, az engemet vet meg, azt engemet vet meg."

7. Megijedett erre Péter és mondá: "Engedem, fejemet és kezemet is mosd meg, Uram, nékem, mosd meg, Uram, nékem."

8. "Nem szükséges", mondá Jézus, "Csakis a lábakat; mert ki keresztségben fürdött, tiszta az és szabad, tiszta az és szabad.

9. Néktek is kell, hogy mossátok egymásnak lábait, szeretetből, hitből tenni, mert csak úgy boldogít, mert csak úgy boldogít.

10. Példám azért kövessétek, miként azt láttátok, boldogok, ha éppúgy tesztek, amint most tudjátok, amint most tudjátok."
</chapter>
<chapter name="456. Este lett most az idő itt" cat="" music="0" image="0">
1. Este lett most az idő itt, mikor Urunk tégedet kérünk, mint a tanítványid Emmausban kértenek. Jöjj be és maradj velünk, vacsorádat tartsd velünk. Töltse béke köszöntésed áhítattal be a szívet.

2. Leszállott már a nap fénye, a te fényed le nem száll A menny teljes dicsősége, mely szent orcád előtt jár. Ragyognak a csillagok, de fényed sokkal nagyobb és azokat túlragyogja, messze, messze a távolba.
</chapter>
<chapter name="457. A reggeli óra kedves" cat="" music="0" image="0">
1. A reggeli óra kedves, ha Istennel kezdjük meg, a szív örömében repdes és az ajk hálát rebeg: így illik keresztyénhez, akit Isten felébreszt, a nyugalmas éjjel után új derült reggelre korán.

2. Óh tekintsünk fel az égre, hol a nap ragyogva áll, melyről hegyre és völgyekre fény és áldás alászáll. Szebben mint nap világa ragyog Krisztus orcája, üdv, béke és igazság van rejtve e világosságban.

3. Ma is fog minket kísérni, a munkához megy velünk; szívünket jóra vezérli és híven áll mellettünk, hogy ne érjen e napon minket semmi bántalom, és magunkat áldásával adjuk nyugalomnak által.
</chapter>
<chapter name="458. Az egész év legszebb szaka" cat="" music="0" image="0">
1. Az egész év legszebb szaka, a gyönyörű tavasz. Akkor a teremtő szava virágokat fakaszt!

Refrén: Tavasz ideje, ifjúság képe; a rózsanyílás ideje, élet jele.

2. Van verőfényes tavasza az emberi szívnek. Boldog az az ember fia, ki örülhet ennek!

3. Aki tavaszán éltének veti meg alapját, jövendő üdvösségének nyeri boldogságát!
</chapter>
<chapter name="459. Gyermekek jöjjetek" cat="" music="0" image="0">
1. Gyermekek jöjjetek, Urunkat dicsérjétek! Szeressük az Atyát, az ég királyát! Ő az örök szeretet, aki megmentett minket! Gyermekek jöjjetek Őt dicsérjétek!

2. Mily öröm, mily öröm, Jézusé a győzelem! Nem soká, nem soká eljő az óra, mikor Jézus ismét jön Isteni dicsőségben. Mily öröm, mily öröm lesz az újföldön!
</chapter>
<chapter name="460. Ha Megváltónk, ha Megváltónk" cat="" music="0" image="0">
1. Ha Megváltónk, ha Megváltónk eljön mint király, ott a mennyben kit megváltott, mind előtte áll.

Refrén: Mint sok ragyogó csillag, mind úgy fénylenek, Jézus koronájában, mint drágakövek.

2. Összegyűjti, összegyűjti egy szent csapatba a lelkeket, kiket vére tisztára mosa.

3. Kebelére vonja majd a kis gyermekeket, kik örömmel a Jézusnak adták szívüket.

4. Óh, hát adjad kicsiny és nagy, Jézusnak szíved! Boldoggá tesz, dicsővé tesz s a mennybe vezet.
</chapter>
<chapter name="461. Krisztus zászlaja alá egybegyűlünk" cat="" music="0" image="0">
1. Krisztus zászlaja alá egybegyűlünk s az Úr harcaira felfegyverkezünk. Istenünk országáért bátran küzdünk kitartva mindhalálig!

Refrén: Dicséret! Hatalom! Hatalom az Úrnak mostan és mind örökké! Isten népéhez bátran csatlakozunk s az ígéret földje felé vonulunk, ahol végét éri küzdelmes utunk, kitartva mindhalálig!

2. Szombat iskolánkban megerősödünk a lélek erejét magunkra öltjük, és az élethalálharcba úgy megyünk kitartva mindhalálig! 

3. Küzdelem után öröm következik Sálem virányin minden bajunk szűnik! És örök üdvösségünk megkezdődik, ha kitartunk mindvégig!
</chapter>
<chapter name="462. Hová oly örömmel gyűlünk" cat="" music="0" image="0">
1. Hová oly örömmel gyűlünk, Szombaton oly dicső lennünk, hol az írásban kutatunk és az Úrhoz közelb jutunk; Ahol mennyei fényt nyerünk, melyet boldogan követünk: Megfogadjuk az Úr szavát s elhagyjuk a bűnéjszakát!

2. Sion dalát énekeljük s Istenünket dicsőítjük! Gyermeki szívvel örvendünk az áldásnak, melyet nyerünk. Érezzük az ígért békét, égi öröm előízét, melyet az Úr megad nékünk, ha mindvégi hívek leszünk.
</chapter>
<chapter name="463. Pásztor keresi a juhát" cat="" music="0" image="0">
1. Pásztor keresi a juhát, átjár szava bércet, pusztát. Eltévedt egy juh a nyájtól, el a hű égi Atyától.

Refrén: Keressük mi is Őt, hozzuk haza a tévelygőt. Még sokan bolyongnak, Jó pásztorról mit sem tudnak.

2. Pásztorunk kér: segítsetek, keresni az elveszteket, hozzátok vissza a nyájhoz, haza az égi Atyához.

3. Halljátok-é mint bégetnek, összezúzódva hevernek? A Pásztor kér, ezt mondja Ő: Keressétek, míg nem késő!
</chapter>
<chapter name="464. Egy szép kis helyet ismerek" cat="" music="0" image="0">
1. Egy szép kis helyet ismerek, hova oly szívesen megyek, ahol vár rám Isten szava, e hely a szombatiskola!

2. Ott ismertem meg Jézusom, ott lett ő a tulajdonom? Ahol ma is vár rám szava, e hely a szombatiskola!

3. Mindig örömmel szaladok oda, hol csak jót tanulok; elmerülni szent szavában az én szombatiskolámban!
</chapter>
<chapter name="465. Óh szombatiskolám, téged" cat="" music="0" image="0">
1. Óh szombatiskolám, téged oly nagyon szeretlek; gondolatban egész héten tégedet kereslek!

2. Itt hallám az örömhírt, mit angyalok csapata betlehemi pásztoroknak éjjel tudtul ada!

3. Ezen helyen Megváltómmal rég megismerkedtem, azért a szombatiskolát nem hagyom sohasem!
</chapter>
<chapter name="466. Vígan folyik a kis patak" cat="" music="0" image="0">
1. Vígan folyik a kis patak a hegyről a völgybe le, Aranypikkelyes kis halak boldogan úsznak benne.

Refrén: Úgy szeretlek kis patakom, te a menny ajándéka! Te légy mindig az italom, szomjam csillapítója!

2. Többé még ki is üríti a részegítő pohárt? Ami neki csak növeli szegénységét, nyomorát!

3. Nézd, hogy fürdik a madárka a szép tiszta patakban, s utána vígan dalolja énekét a bokorban!

4. A természetre hallgatok és erősen fogadom, hogyha bárhova is jutok, csak a víz lesz italom!
</chapter>
<chapter name="467. Megváltóm, ki drága éltedet" cat="" music="0" image="0">
1. Megváltóm, ki drága éltedet feláldozád mindenekért, a bűnbe süllyedt ember helyett a büntetés tégedet ért! Ó áldva légy, hogy az Atyának megszerezéd szeretetét; bár bűneim nagyok valának, adál nekem élő reményt.

2. Szereteted ültesd szívembe s tisztítsd meg azt én Megváltóm, legyen mindenkor életemben tied minden gondolatom! Óh légy velem Uram királyom! Kísérd, vezesd gyarló híved! Míg itt élek e földi tájon, ne vond meg, óh Szentlelkedet.
</chapter>
<chapter name="468. Hogyha este fenn az égen" cat="" music="0" image="0">
1. Hogyha este fenn az égen ragyognak a csillagok, úgy van, mintha jobb világba hívnának az angyalok. Ekkor szárnyra kél a vágyam és a menny felé repül, az Atyához ki szememről minden könnyet letöröl.

2. Tündökölj csak milljó csillag, sok szegénynek tündökölj. Angyalok óh hívjatok csak szíveket a mennybe föl. Hogy reménység szárnyán szállva téged megismerjenek és majd egykor a mennyekben halleluját zengjenek.
</chapter>
<chapter name="469. Jöjjetek vígan, zengjük el" cat="" music="0" image="0">
1. Jöjjetek vígan, zengjük el: Isten szeret! Örvendjetek dicsfényében, Isten szeret! Bűnálomból ébredjetek, és az üdvöt keressétek. A reggeli fény közeleg, Isten szeret.

Refrén: Isten szeret, Isten szeret! Jöjjetek vígan zengjük el: Isten szeret!

2. Hirdessétek ezt mindenütt: Isten szeret! Ő a trónról a földre jött, Isten szeret! Lásd az Üdvözítő itt van meghalt értünk a Golgotán. Mentve vagyunk, halleluja, Isten szeret.

3. Örvendj, ki átadád magad: Isten szeret! Nála megleled nyugalmad, Isten szeret! Ő a mi pajzsunk, oltalmunk és a mi erős mentsvárunk, Megmentőnk és szabadítónk, Isten szeret.
</chapter>
<chapter name="470. Óh vezess a hűs forráshoz" cat="" music="0" image="0">
1. Óh vezess a hűs forráshoz, hol az élet vize foly, Golgotára, hol megenyhül s megszűnik a lelki szomj.

Refrén: Vezess a forráshoz, vigy dicső hullámihoz; Jézusomnak vére engem hófehérre mos.

2. Óh vezess a hűs forráshoz, hol a bűnteher lehull, s mindenféle köteléktől lelkem ott megszabadul.

3. Óh vezess a hűs forráshoz, ahol én megtisztulok, és e víznek hullámiban teljesen megújulok.
</chapter>
<chapter name="471. Oly szép az ember, ki a bűnt" cat="" music="0" image="0">
1. Oly szép az ember, ki a bűnt egészen elveté, arcáról égi üdv ragyog, mert szíve Jézusé. Dicséret hangzik ajkiról, alázat homlokán és békesség minden művén, áldás azok nyomán.

Refrén: Mily szép, mily szép, ki Jézusé, kiben a Krisztus látható, ki Jézust felvevé!

2. A legszebb öltöny, a megtért hű lélek öltönye, Oly kedves fénytől tündököl, igaz fehér szíve. A szeretet ragyog azon és mennyei öröm, rajt' sok szép erény látható együtt s külön-külön.

3. Ha ezt az öltönyt megnyered, vigyázz lelkem reá és ne térj attól el soha, ki azt neked adá. Ezen világban sok a szenny, megóvjad öltönyöd! Ha beszennyezted azt vele, elvész az örömöd.
</chapter>
<chapter name="472. Térj be hozzám, Uram!" cat="" music="0" image="0">
1. Térj be hozzám, Uram! Soká voltál már künn, szívem kicsiny hajlékában enyhítsed bánatim. Szegény vagyok és vak, elfog a félelem, Te hatalmas vagy és gazdag kegyelmed végtelen!

Refrén: Térj be hozzám! Szívem mást nem kíván. Térj be hozzám! Szívem mást nem kíván.

2. Térj be hozzám, Uram! Szent igazságoddal. Tüzes fényében láthassam jóakaratodat. Add, hogy megérthessem örök ítéleted, Ha szól hozzám félelmesen, ha kegyelmet hirdet.
</chapter>
<chapter name="473. Boldog akkor leszek én" cat="" music="0" image="0">
1. Boldog akkor leszek én, hogyha tisztán, híven egyedül csakis Téged fog szeretni szívem, és önmagát egészen Tenéked átadja, követvén Téged híven Mindeneknek Atyja.

Refrén: Óh, hát gyújtsd fel irántad, gyújtsd hő lángra szívem, hogy csak Téged szeressen, forrón, tisztán, híven; Csak benned lelje nyugtát lelkem gondolata, lássák nagy irgalmadat, Mindeneknek Atyja!

2. Ím a halandó ember Nélküled nem élhet; Te vagy forrás, belőled árad ki az élet, elvész menthetetlen, ki e forrást elhagyja, kívüled nincs Megmentő, Mindeneknek Atyja.
</chapter>
<chapter name="474. Fel az áram ellen testvérem!" cat="" music="0" image="0">
1. Fel az áram ellen testvérem! Küzdjünk ama jobb honba át, kezeljük erősen evezőnk, átszelve bátran a vízárt. S ha zúgnak is a habok néha, hogy visszaszorítsanak majd, vesd csak szemed bízva az égre s leküzdöd csakhamar a bajt!

2. Hallod-e a távoli hangot? Mily kedves örömének ez. A mennyei városból hangzik, hová a szívünk epedez. Csak fogd erősen eveződet s kezedből azt ki ne bocsásd! Fel az áram ellen, testvérem, honunkba érünk majd meglásd!
</chapter>
<chapter name="475. Mentsváram énnékem az Úr" cat="" music="0" image="0">
1. Mentsváram énnékem az Úr; A zord viharban sziklavár! Bár csapdos a hullám vadul, ott szívemben helyet talál.

Refrén: Úgy, úgy bízom az Úrban, mentsváram Ő, mentsváram Ő, mentsváram Ő! Óh Jézusom Tebenned megnyugszom én, Te zord viharban sziklavár!

2. A nap hevétől oltalom, s a zord viharban sziklavár! Éji homályban fénytorony, Ködoszlató meleg sugár.

3. Szavától tenger csendesül, S a zord viharban sziklavár! Lelkem e szirtre menekül, S nem érhet engem semmi kár.

4. Enyém vagy én Üdvözítőm, Te zord viharban sziklavár! Tetőled jő hitem, s erőm S reám a mennynek üdve vár.
</chapter>
<chapter name="476. A megnyitott szent Biblia" cat="" music="0" image="0">
1. A megnyitott szent Biblia javítja meg a helyzetet. Eme világban általa mindenki oly boldog lehet.

Refrén: Urunk szava, te égi fény világíts minden tájon át. Míg üdvhöz jő az összes nép, s nap váltja fel az éjszakát.

2. Isten kegyét, szeretetét, s lelkünk atyját ismerteti és az eltévedt lelkeket igaz ösvényre vezeti.

3. Jézus halálát mondja el s hogy mily dicsőn feltámadott, a bűn zsoldját lefizeté és nekünk életet adott.

4. E könyvet Istentől nyerők, utunknak üdv forrása ez; Ha a sír éje közeleg, e könyvből ránk fény gerjedez.
</chapter>
<chapter name="477. Ha komor felhők lengnek éltünk tengerén" cat="" music="0" image="0">
1. Ha komor felhők lengnek éltünk tengerén, jön néha kétség s félelem felénk, akkor, óh nagy Mentőnk, szabadítsd meg népedet tomboló viharban lássunk Tégedet. Jézus, Te nagy megmentőnk óh vezess erős kézzel. Krisztus, isteni Mester, vígy partra fel!

2. Ha viharfelhők fenyegetik hithajónk, már süllyedez is mélyre alattunk, akkor tenger Ura, nyújts sok vigaszt, kegyelmet, mentsünk lelkeket, hogy el ne vesszenek. Jézus, Te nagy irgalmú, adj mentő érzületet, ezzel, Urunk Megváltónk, szolgáljunk Néked.

3. Ha este, későn fenn ragyog a csillagfény, hív minket haza égi zengemény, akkor óh nagy Mentőnk, Mennyországban adj helyet, túl a halál árján lehessünk Veled. Jézus, hatalmas Győző, kinek szél s vihar enged, Néked isteni Felség: Örök dicséret!
</chapter>
</book>
